Özgün Değer Rapor	Özgün Değer
Proje önerisi Türkiye’de lisans düzeyinde verilen havacılık eğitimine pilot adayı seçimine yönelik modüler bir değerlendirme sistemi kurmaya yönelik tasarlanmıştır. Görüldüğü kadarıyla öneri temelde uygulamaya dönük bir problemi tespit ederek bu problemin giderilmesi amacını taşımakta ancak mevcut yazına dair yapılan tartışmada böyle bir eğitim modeli tasarlamanın bilimsel birikime nasıl bir katkısı olacağı eksik kalmaktadır. Bir takım testlerin İngilizce olması ya da kültüre özgü dinamikleri göz önüne katmayan sorulardan oluşmalarının yaratabileceği sıkıntıya araştırmacılar tarafından çok kısaca değinilmiştir. İkna edici bir tartışma ve beklenen farklılıklara dair kuramsal bir çerçeve de kullanılmadığı için uygulamanın pratikte maddi fayda sağlamasının dışında tüm modüllerinin Türkiye’de sıfırdan hazırlanmasının yazına özgün değer olarak nasıl bir katkı sağlayacağı belirsizdir. Araştırma önerisinde metodolojiye dair de bir yenilik getirilmediğinden çalışmanın özgün değeri düşüktür.Havacılıkta şu anda kullanılmakta olan seçme sistemlerinin eksik yönlerinin bulunması yeni bir proje sunmak için yeterli özgün değer yaratmamaktadır. Araştırmacıların net şekilde özgün değeri, hangi ilişkilere bakacaklarını, hangi kavramları hangi kavramlarla ilişkilendireceklerini belirtilmesi gerekir. Hipotez yer almamaktadır, örneğin bu sistemle başarı kriterleri üzerine çeşitli hipotezler geliştirilebilir.	2,20
"Bu araştırmanın amacı bir konumlandırma modeli yardımıyla EPS sektöründe yer alan oyuncuların arasındaki ilişkilerin derecelerinin ve bölgesel kümelenmelerinin belirlenmesidir. Ele alınan sektörün özellikle son dönemde “Binalarda Enerji Performansı Yönetmeliği” nedeniyle sosyo-ekonomik açıdan önem kazandığı belirtilmiştir.Projenin özgün değerine ilişkin olarak yapılabilecek en temel eleştiri projenin paydaşlarının, başka bir deyişle, projenin planlanan hedeflere ulaşması halinde bundan faydalanacak kişi ve kurumların kısıtlı olmasıdır. Açıktır ki; projenin yaratacağı sosyal veya ekonomik değeri belirleyecek olan, projenin temel hedef olarak göze çarpan “sektörün mevcut durumunun bir fotoğrafının ortaya konması” değil, bu fotoğrafın paydaşlar için yaratacağı faydadır. Proje kapsamında yeni bir kuram veya yöntem geliştirilmeyeceği, daha ziyade belirli sayısal yöntemlerin EPS sektörüne ilişkin toplanacak verilere uygulanacağı göz önünde bulundurulduğunda projenin özgün değerinin tamamen yukarıda belirtilen sosyal ve ekonomik faydada yattığı görülmektedir. Bu kapsamda çalışma, durum tespiti niteliği taşımaktadır. Proje önerisinin literatür taraması bölümünde EPS sektörü üzerine yapılan çalışmalar incelenmiş ve  “akademik anlamda çok boyutlu olarak sektörel herhangi bir çalışma yapılmamış” olduğu sonucuna ulaşılmıştır. Ancak bu durum, tek başına, bu çalışmanın yapılmasının gerekliliğine işaret etmemektedir. Literatür taraması en azından başka ülkeler veya başka sektörler için yapılmış benzer çalışmalar hakkında bilgi vermeli, bu çalışmaların sonuçlarının yarattığı sosyal ve ekonomik faydaları tartışmalıdır. Başka bir deyişle, bu çalışmanın Türkiye’de EPS sektöründe yapılmasının gerekliliği konusunda tatmin edici düzeyde bilgi vermelidir. Yukarıda belirtilen eksiklikler nedeniyle projenin özgün değerinin yetersiz olduğu düşünülmektedir."	1,40
"Araştırma önerisinde duygusal zekanın yönetici, çalışan, müşteri ve örgüt açısından doğuracağı sonuçların incelenmesi amaçlanmaktadır. Daha önceki dönemde de sunulmuş olan çalışmanın bir önceki panel değerlendirme raporundaki önerileri sınırlı düzeyde ele aldığı gözlenmektedir. Örneğin halen, önerilen ilişkilerin çalışılmasının neden gerektiği veya yazına nasıl katkıda bulunacağı net olarak açıklanmamaktadır. Yazın taramasının daha odaklı biçimde yapılması önerisi dikkate alınmamış, proje önerisi hemen hemen aynı şekilde tekrar sunulmuştur. Araştırmacılardan beklenen, yazında belli bir boşluğun saptanıp o alanda bilimsel katkı sağlamaya yönelik bir öneri geliştirmeleridir. Hipotezlerin çok fazla olduğu geribildirimine karşılık araştırmacıların yaptığı, daha önceki raporda kurulumunun net olmadığına örnek olarak verilen bir kaç hipotezi çıkararak diğerlerini aynı şekilde korumak olmuştur. Bu, bir önceki rapordaki önerileri çok özenli incelemedikleri izlenimini yaratmaktadır. Bu nedenle halen esas sorun devam etmektedir: hipotezlerin kurulumunda açık ifadeler yer almamaktadır, bu da  çalışmanın niteliğine dair soru işaretleri oluşturmuştur. Örneğin ilk hipotezde ""duygusal zeka yöneticilerin iş gören seçiminde doğru karar vermesini etkiler"" hipotezinde yer alan kavramlar belirsiz kalmaktadır; ""Müşteri memnuniyetinin sağlanmasında duygusal zekanın etkisi vardır"" hipotezi gibi kurulan hipotezlerde ise ilişkinin yönüne dair (olumlu, olumsuz gibi) beklenti ifade edilmemiştir. Ayrıca bu ilişkilerin neden beklendiği de ikna edici biçimde tartışılmamıştır. Hipotezlerde nelerin ölçüldüğü anlaşılamamaktadır. Örneğin, ‘Duygusal zeka yöneticilerin işgören seçiminde doğru karar vermesini etkiler’ hipotezinde doğru karar vermenin nasıl işlemsel hale getirileceği belirtilmemiştir. İki kavram üzerine olan bir hipotezde bu iki kavram belirtilip açıklanmalıdır. Özellikle birinci boyutla ilgili hipotezlerde bu sorun yaşanmaktadır.Bunun yanı sıra, hipotezlerin çoğunun literatürde incelendiği düşünülmektedir. İncelenmeyenlerin hangileri olduğu anlaşılmamaktadır. Türkiye’de ve turizm sektöründe böyle bir araştırmanın gerekliliği açıklanmamıştır. Özgün değer olarak 4 boyutlu bir çalışma olmasından bahsedilmiş, ancak 4 boyutun aynı çalışmada olmasının nasıl bir katkısı ve farklılığı olduğu belirtilmemiştir. Ayrıca şu noktaların tekrar gözden geçirilmesi önerilmektedir: Duygusal zeka kavramının kişiye özel, içkin bir yeti olup olmadığı ve eğitim yolu ile geliştirilebilecek bir beceri olup olmadığı teorik tartışmalar çerçevesinde detaylı olarak anlatılmalıdır. Duygusal zekanın alt boyutlarına ilişkin yeterli bilgi yer almamaktadır, bu kavramın alt boyutları açıklanmalıdır. Türkiye'deki duygusal zeka uygulamaları ve kullanılan araçlar ile ilgili daha detaylı tarama yapılmalıdır.Sonuç olarak çalışmanın özgün değerinin yeterli olduğu düşünülmemektedir."	2,40
Bu projede ürün geliştirme, üretim uygulamaları, insan kaynakları yönetimi, stratejik yönetim, teknoloji yönetimi ve sürdürülebilirlik alanlarındaki uygulamaların şirket performansına olan etkileri analiz edilecektir. Bu bağlamda çok detaylı bir anketle Türkiye'deki şirketlerden veri toplanacak ve bu veri üzerinden Yüksek Performanslı Üretim projesi kapsamında tanımlanmış hipotezler test edilecektir. Benzer analizler diğer ülkelerde yapılmıştır ve bu çerçevede projenin katkısı aynı analizlerin Türkiye için tekrarıyla sınırlıdır. Özgün değer metodolojik veya kuramsal olmaktan ziyade, daha çok kavramsal alandadır. Revize edilmiş öneride kültürel faktörlere ilişkin yeni hipotezler öneriye eklenmiştir. Ancak bu hipotezlerin test edilmesi için ne tür veriye ihtiyaç olduğu ve bu verinin var olan soru setinde bulunup bulunmadığı belirsizlik taşımaktadır. 	2,00
"Projenin özgün değeri ilk olarak, kalite/çevre yönetim uygulamalarını, kurumsal teori ve kaynak bağımlılığı yaklaşımlarının temel argümanlarına dayanarak öncülleri ve sonuçlarıyla ele almak olarak tanımlanmıştır. Bununla birlikte, kalite/çevre yönetimi uygulamalarının öncüllerinin etki mekanizmaları ile sonuçlara (performansa) etki mekanizmaları açıkça belirtilmemiştir. Araştırmanın kaynak tabanlı ve kurumsal teori ile bağı kurulamamıştır. Performansla ilgili olarak, özellikle çevre yönetim sistemleri ile ilgili uygulamaların maliyeti ve elde edilecek kazançların çok uzun vadeli ve belirsiz olmaları nedeniyle, performansa etkisinin nasıl belirleneceği de belirsizdir. İkincisi, kalite ve çevre yönetimini bütünleşik olarak ele alan çalışmaların azlığından bahsedilmiştir. Ancak bu iki alanı bütünleşik olarak ele almanın gerekliliği belirtilmemiştir. Kalite ve çevre yönetimi konusunda ayrı ayrı araştırmalar yapmanın zaman kaybına yol açtığı vurgulanmıştır; ancak bütünleşik bir yaklaşımın literatüre nasıl bir katkı sağlayacağı belirsizdir. Sonuç olarak; 1.Araştırmanın temel problemi belirsizdir. Kalite ve Çevre Yönetim Sistemi (KÇY) Ölçeği geliştirilmesinin hem akademik ve hem de uygulama bağlamında bir fayda sağlaması zayıftır. Zaten ISO 9000, EFQM gibi uygulamacılar tarafından genel kabul gören standart setleri “model kriterleri, Kalite ve Çevre Yönetim Sistemleri”nin hangi boyutlar/kriterler bazında kurgulanması ve sürdürülmesi gerektiğini belirlemektedirler. Söz konusu sistemler kurum haline gelmiş ve kendi denetim/takip ve sertifikasyon yenileme/  ödüllendirme sistemlerini kabul ettirmişlerdir. 2.KÇY Sistemlerinin bir ölçek geliştirerek kavramsallaştırılması da ayrıca fayda yaratacak bir yaklaşım değildir. Zaten bir kavramsal çerçeve vardır; bu çerçeve esas alınarak kontrol listeleri- özdeğerlendirme, saha denetim formları vb. oluşturulmuştur. Akademia’nın eklektik bir model geliştirmesi veya belirtilen kontrol listelerini “ölçek geliştirme” adı altında bir kez daha oluşturmasının özgün değeri zayıftır.3.Araştırmanın problemi “Kalite ve Çevre Yönetim Sistem sertifikasyonuna yönelik yapı ve süreçlere ilişkin düzenlemeler/ sistem kurma faaliyetleri entegre bir şekilde mi yürütülmelidir? / ISO 1000 Şirketleri neden KÇY Sistemi kuruyor/ bu sistemleri kurmaktan hangi sonuçları elde etmişler/ Sistemi nasıl kurmuşlar ? / Onların tecrübelerine göre bu tür bir değişim sürecinde kritik öneme sahip adımlar nelerdir?...”  gibi somut bir biçimde yeniden ifade edilmeli ve belirlenen probleme göre örneklem- yöntem- analiz-bulgu planlaması yapılmalıdır.     4.Projenin ve dolayısıyla araştırma problem(ler)inin kuramsal olarak dayandırıldığı ifade edilen Kurumsalcı Kuram “örgütler neden benzeşiyor, bir yönetim uygulamasının difüzyonu hangi mekanizmalarla sağlanıyor”  sorularına cevap aramaktadır. Dolayısıyla araştırma probleminin de “işletmeler neden KÇY Sistem sertifikasyonuna yöneliyor, KÇY neden örgütler arasında hızla yayılıyor?” şeklinde formüle edilmesi gerekir. Yine projenin dayandırıldığı ikinci bir kuram  olarak da Kaynaklara Dayanan (resource-based ) Yaklaşım’dan söz ediliyor. Bilindiği gibi bu kuram “örgütlerin rekabet gücünü çevre değil; sahip oldukları kaynaklar ve yeteneklerden alır, her örgüt eşsiz bir kaynak kombinasyonudur” argümanına dayanmaktadır. Bu durumda projede örgütlerin neden KÇY Sistemi kurmaya zorlandıklarını müşteri baskıları, rekabetin yoğunlaşması gibi dışsal nedenlerle açıklamak ve hatta bunların bir kısmını hipotetik modele öncül-moderatör vb. değişken olarak koymak sorunlu gibi görünmektedir. "	2,67
Proje önerisi Türkçenin sözvarlığında toplumsal cinsiyete sahip 577 kelimeyi toplumdilbilimsel açıdan inceleyecek olması bakımından özgündür. Proje toplumsal rol ve değer yargılarının dile yansıyış şeklini belirlemek istemesi bakımından önemlidir. Proje konusu Türkçede daha önce ele alınmadığı kapsam ve boyutlardadır, bu nedenle ortaya konması beklenen sonuçların bilimsel değeri de o ölçüde yüksek olacaktır. Braun 2000'i tamamlayan ama ondan farklı yönlerde ve doğrudan belirli bir sözcük listesi üzerinden yapılması da araştırmanın özgün değerini artırmaktadır.	4,40
Projede imparatorluktan millî devlete geçiş yolunda önemli bir dönüm noktası olan Çanakkale Savaşlarının edebiyata yansımaları üzerinde yapılacak bir öneri bulunmaktadır. Çanakkale Savaşları Birinci Dünya Savaşı içinde bütünüyle kötüye giden bir sürecin “Türk Milleti” açısından tek olumlu noktasıdır. Bunun için de devrinden itibaren daima bir milletin kaderindeki kırılma noktası olarak görülmüş ve değerlendirilmiştir. Proje, Birinci Dünya Savaşının başlangıcının ve Çanakkale Savaşlarının 100. yılının yaklaştığı bir zamanda önemli bir teklif olarak görülmektedir. Projenin başlıca amacı “Çanakkale Zaferi’ni belgeleyen süreli yayınlardaki (1915-1923) şiir türünden metinleri derlemek ve bu metinlerdeki milli kimlik inşasının boyutlarını incelemek, tartışmaktır” şeklinde belirtilmiştir. Ancak projenin özgün değerini tartışmaya açan şu tespitlerde bulunulmuştur:1) Proje başlığında bir sınırlama öngörülmemekle birlikte önerinin şiir türüyle sınırlandırılması bir eksiklik olarak değerlendirilmiştir. 2) Proje edebiyat merkezli olmakla birlikte tarih, sosyoloji, psikoloji, dilbilim, etnografya, siyaset-bilim gibi disiplinlerden kuramsal boyutta yararlanmayı ve bu disiplinler için yeni bir bilgi sunmayı amaçlamaktadır. Ancak proje ekibi sadece Türk dili ve edebiyatı uzmanlarından oluşmaktadır. 3) Projede sadece derlemeci ve saptayıcı noktada kalınmayarak şiir üzerinden millî kimlik inşasının nasıl gerçekleştirildiğinin araştırılacağı önerilmiştir. Millî kimlik inşasına giden yolda Çanakkale zaferini anlatan şiirlerin içerik analizinin yapılması da planlanmaktadır. Bu boyutuyla önerinin özgün olduğu düşünülmektedir. Ancak projenin derlemeci ve saptayıcı kısmı ön plana çıkarılmış, analiz boyutu zayıf ve soyut bırakılmıştır. 	2,83
Proje, Eskişehir’deki Türkmen Alevilerinin yaşadığı yerleşim birimlerini tespit etmeyi, söz konusu topluluğun inanç yapısı ve halk kültürü ürünlerini ortaya çıkarmayı amaçladığı için özgündür.  Bu yolla Anadolu Alevileriyle ilgili çalışmalara katkıda bulunulabilecektir. Ancak Türkmen Alevileriyle ilgili olarak sahadan hangi halk kültürü ürünlerinin derleneceği ayrıntılı olarak açıklanmadığı için öneri yeterince özgün bulunmamıştır.  Projede, elde edilecek verilerin halkbilimi ve din sosyolojisi kuramlarına göre inceleneceği sık sık söylense de bu kuramların sınırları tam olarak çizilmemiştir. Bu kuramların nasıl, hangi boyutları ile çalışmaya katkı sunacağı belirtilmemiştir. Elde edilecek verilerin SOKÜM olarak tanımlanan ana başlıklar altında inceleneceği ifade edilmiştir. Bu ise kuramsal bir yaklaşım değil, sınıflama ölçütü olarak değerlendirilebilir. Ayrıca din sosyolojisinin ne olduğu ve nasıl uygulanacağı açıklanmamıştır. Proje önerisinde Eskişehir’de yaşayan Türkmen Alevilerine ait halk kültürü ürünlerinin UNESCO’nun “Somut Olmayan Kültürel Mirasın Korunması Sözleşmesi” kapsamında değerlendirileceği ifade edilmiştir. Buna göre söz konusu halk kültürü ürünlerine bu sözleşmenin temel hedefleri olan “koruma-yaşatma ve aktarma” bağlamında mı yaklaşılacaktır yoksa sadece mevcut kültürel değerlerin tespit edilmesine mi odaklanılacaktır, bu konuda bir belirsizlik vardır.   	3,00
"Eskişehir'de yaşayan Kırım Tatarları üzerine daha önce böyle bir çalışma yapılmamış olması önerilen çalışmanın özgün yönünü oluşturmaktadır. Kırım Tatarlarının göç ve geleneksel halk kültürü ilişkisinin ortaya konulması, sözü edilen hipotezlerin araştırılması, Kırım Tatarlarına dair bu konu temelinde yapılan çalışmaların azlığı, çalışmada toplanacak verilerin UNESCO’nun ilan ettiği Somut Olmayan Kültürel Miras kadrolarıyla ilişkilendirilmesi çalışmayı ön plana çıkarmaktadır. Elde edilen bulgular Anadolu'da yaşayan diğer diaspora toplulukları hakkında çalışma yapacak araştırmacılar için de önemli bir literatür bilgisi sağlayacağı için proje önerisinin özgün değeri olduğu düşünülmüştür. Ancak proje önerisinin literatür özetinde verilen eserler özet halinde sunulmuştur; bir analiz, sentez ya da karşılaştırma yapılmamıştır. "	4,33
"Proje önerisinin amacı ""Aksaray’ın çözünürlük düzeyi yüksek bir fotoğrafını çekebilmek ve bu eksik kapsamanın sebeplerinin neler olabileceğini tespit etmek"" olarak belirlenmiştir. Önerilen projenin Aksaray'da yapılması özgünlük olarak belirtilmiştir ancak çalışmanın özgün olabilmesi için seçilen şehirden ziyade kavramsal, teorik veya ampirik özgünlük anlaşılmalıdır. Hem nitel hem de nicel veri toplama tekniklerinin kullanılması önemlidir ancak birçok araştırmada bu tekniklerin kullanıldığı bilinmektedir; önerinin bu noktada bir özgünlük doğurmayacağı düşünülmektedir. Mütevazi olduğu iddia edilen çalışmada araştırma tarzı olarak anlamacı, açıklayıcı ve yorumlayıcı tarzların hepsinin aynı anda yapılabilmesi çok zordur.Ayrıca proje önerisi, konunun ortaya konuluşu ve kavramsallaştırma açısından bazı sorunlar taşımaktadır. Öncelikle, Eksik Kapsama Halleri (EKS) olarak tanımlanan durum, bazı toplum katmanlarının kent hayatına dahil edilmedikleri şeklinde tanımlanmaktadır. Eğer durum bu ise, kim, neden ve nasıl bu katmanları kent hayatından uzaklaştırmakta, dışlamaktadır? Araştırmanın objesi olan ev hanımları, yoksullar, yaşlılar, engelliler ve öğrenciler toplumun dışında, uzağında mı yaşamaktadır? Bu soruların cevabı proje önerisinde yer almamaktadır. Proje önerisinin bu haliyle özgün bir değere sahip olduğunu söylemek güçtür. "	2,80
Proje önerisi esnek çalışma ve aile hayatını uyumlaştırma politikalarının Türkiye üzerinde incelenmesi yönüyle özgündür. Türkiye'den elde edilecek veriler, sosyal politikaların geliştirilmesi açısından yarar sağlayacağı gibi ulusal ve uluslararası literatüre de katkı sağlayacaktır.	4,00
"Proje önerisi, sadece sosyolojide değil bütün sosyal bilim araştırmalarında ve pazar araştırmaları yapan sektörün gerçekleştirdiği çoğu araştırmalarda kullanılan sosyo-ekonomik seviye (SES) endeksi geliştirmeyi hedeflemektedir. Ülkelerin sosyolojik yapılarının farklılığı sebebi ile uluslararası tek tip bir ölçeği kullanmak mümkün olmamaktadır. Türkiye'de bugüne kadar kişi ya da kurumsal olarak uyarlanmış endeksler kullanılmaktadır. Ancak, bu endekslerin hiç birisinde mesleki itibar endeksi oluşturulmadığından, çeşitli açılardan eleştiriler yapılmaktadır. Bu proje ile önerilen SES endeksinin oluşturulmasında, mesleki itibar endeksinin de yapılıyor olması projenin özgün değerini oluşturmaktadır. Çalışmanın alanında ilk olması, projeye ayrıca bir özgün değer yüklemektedir.Önerilen proje ile Türkiye'de ilk defa bilimsel bir SES Endeksi geliştirilmiş olacak ve ulusal bir model ortaya çıkacaktır. Böylece sosyoloji, siyaset bilimi, iktisat, işletme, reklamcılık ve halk sağlığı gibi akademik disiplinlerde çalışan akademisyenler; reklamcılık, pazarlama, ürün geliştirme, araştırma-geliştirme, eğitim gibi sektörler; kalkınma, sağlık, eğitim gibi alanlarda yerel, ulusal ve uluslararası düzeyde politika yapıcılar ve uygulayıcılar araştırma projesi kapsamında geliştirilecek olan SES Endeksi'nin doğrudan kullanıcıları olacaklardır."	4,75
"Bu proje ile Mersin ilinde, bireylerin siyasal algı, tutum, beklenti ve davranışlarındaki farklılaşma, kırsal ve kentsel alanlar temelinde karşılaştırmalı olarak incelenecek, böylece, kırsal ve kentsel mekânlarda yaşayan bireylerin siyasi katılım ve siyasi davranışlarındaki farklılaşma ve bu farklılaşmanın altında yatan sosyolojik dinamikler ortaya konmaya çalışılacaktır.Önerilen proje konu bakımından kır ve kent yerleşimlerindeki siyasal davranış farklılaşmaları konusunda Türkiye'deki mevcut bilgi birikimine belli bir katkı yapma potansiyelini haizdir. Ancak bu katkının nasıl ve ne ölçüde olacağı proje önerisinde yeterince açıklanmamıştır. Başvuru formundaki ilgili bölüm çoğunlukla ilgisiz enformasyonla doldurulmuş, projenin olası gerçek katkılarından pek fazla söz edilmemiştir. Ayrıca araştırmanın ""sistematik"" olması -ki zaten bu beklenen bir şeydir- fazladan bir katkı (""ayrı bir özgün değer"") olarak sunulmuştur. Yine Türkiye'de yakın zamanda yerel yönetimler kanununun değişmiş olması zikredilmiş, fakat projenin özgün değerini nasıl artıracağı belirtilmemiştir. Bunlara ilaveten, proje önerisinde yer alan literatür özeti, konuyu bu literatürde mevcut bir boşluğa yerleştirmekten ziyade kısmen basit ders kitabı bilgileri, kısmen de bir kaç kaynaktan (özellikle Golder 2005) yapılmış özet şeklindedir. Bu bölümde ayrıca yer yer tekrarlar ve gereksiz bilgiler bulunmaktadır. Ayrıca araştırmanın teorik çerçevesini yapısal-işlevselci yaklaşımın teşkil edeceği söylenmekte, ancak bu gerekçelendirilmemekte ve konuyla bağlantıları sarih bir şekilde açıklanmamaktadır. Öte yandan böyle yeni bir araştırmanın aynı zamanda özgünlük içermesi için Mersin'i projede bahsedilen şekilde çalışmanın, bugüne kadarki siyaset sosyolojisi ve Türkiye siyasal hayatına dönük tartışmalar içerisinde nereye oturduğunun, bu tartışmalara nasıl yeni bir katkı sunacağının ve ne gibi yeni soruların önünü açacağının belirtilmesi gerekir. Özgünlükle ilgili bir diğer nokta araştırmacının sıraladığı hipotezleri sınamanın genel siyaset sosyolojisi açısından nasıl bir öneme sahip olduğunun belirtilmemiş olmasıdır. Araştırmacının literatür taraması bu hipotezlerin daha önce ele alındığı kaynaklara ve çalışmalara göndermede bulunmaktan çok, son derece genel geçer demokrasi/siyasal katılım tartışmalarına göndermede bulunmakla yetinmektedir. "	2,40
Projenin literatür özeti oldukça detaylı olmakla birlikte konusu ve araştırma projesi tasarımı itibarı ile özgün değeri yeterince öne çıkarılması konusunda sorunlar vardır. Bu sorunlar şu şekilde belirtilebilir: Özgün değer olarak araştırmanın hipotezleri sunulmuştur. Özgün konu üzerine odaklanılmamıştır. Projeyi önceki çalışmalardan ayıran hususlar yeterince belirginleştirilmemiştir. Literatür taramasının problematiği kapsayıcı bir genişlikte olduğu izlenimi elde edilememiştir. Ayrıca projenin İngilizce ve Türkçe özetleri örtüşmemektedir. 	2,60
"Proje önerisi, bireylerin siyasi kimliğinin oluşması ile tüketim ürünleri arasındaki ilişkiyi aramaya yöneliktir. Konu başlığı ilgi çekicidir. Ancak proje önerisinin konusu ve mevcut literatürdeki eksiklikler yeterince ortaya konularak yapılacak projenin kapsamının tam olarak ne olduğu ve ne tür bir boşluğu doldurmak üzere tasarlandığı yeterince açık bir şekilde ifade edilmemiştir. Önerilen projenin, bu eksikliklerin giderilmesi ve sorunların çözümüne yönelik özgün ve yaratıcı bir katkısı görünmemektedir. Yapılan literatür taraması da daha ziyade genel-geçer bilgileri yansıtmakta olup oldukça yetersiz görünmektedir. Önerilen projenin kavramsal ve teorik katkısı da söz konusu değildir. Projenin amacı değerlendirildiğinde, ""Türkiye’de siyasi kimliklerin oluşum sürecinde ve farklılaşmasında tüketim faktörünün etkilerinin” araştırılacağı belirtilmektedir. Diğer taraftan da bireyin siyasi kimliği ve tüketim ürünleri ilişkisinin araştırılacağı ifade edilmektedir. Bu durumda projenin gerçek amacının öncelikli olarak ""siyasi kimlik oluşumunda tüketim faktörlerinin etkisi"" mi yoksa, ""siyasi kimliğin sonucu olarak bireylerin hangi tüketim ürünlere yöneldiklerinin” mi olduğu iç içe geçmiştir.  Kullanılması önerilen yöntem ve somut tekniklerin uygunluğunu tartışmadan önce proje önerisinde bir yönteme konu olabilecek bütünlüklü bir konunun ortaya konup konmadığı ve buna eşlik eden anlamlı ve makul araştırma sorularının geliştirilip geliştirilmediği sorgulanmalıdır. Bu açıdan bakıldığında projenin kavramsal çerçeve, araştırmanın kapsam ve ekseni, araştırma soruları ve nesnellik boyutlarında ciddi sorunlara sahip olduğu göze çarpmaktadır. İlk olarak proje önerisinde ""kimlik"" kavramına verilen içerik sorunlu ve kendi içinde çelişkilidir. Literatür taraması içerisinde kimlik bazı yerlerde bir kolektife ya da toplumsal gruba aidiyet üzerinden ele alınırken kimi yerlerde de normatif kimi bireysel nitelikler kimlik tanımının içerisine yerleştirilebilmektedir. Kimlik kavramında görülen sorun araştırmanın ana değişkenlerinden biri olan ""siyasal kimlik"" kavramı için de geçerlidir. Araştırma önerisinde siyasi kimlikle kastedilenin bir ideolojiye mi, bir siyasi partiye mi mensup olmak anlamına geldiği anlaşılamamaktadır? Araştırma önerisinde diğer bir temel kavram olan ""tüketim kalıpları"" da belirsiz bir şekilde kullanılmıştır. Örneğin önerinin kimi yerlerinde bir markayı bilinçli bir şekilde boykot etmek de bir ihtiyacı gidermek de bir tüketim kalıbı pratiği olarak değerlendirilmekte, bu da kavramın açıklayıcılığını azaltmaktadır.Proje önerisinde bir dizi araştırma sorusundan bahsedilse de bu soruları birbiriyle bütünleyecek bir ana sorunsalın ve analiz çerçevesinin olmadığı göze çarpmaktadır. Örneğin siyasi kimlik-tüketim arasındaki ilişki dışında siyasi kimliğin oluşumunda ailenin rolünün de ""tamamlayıcı"" olarak inceleneceği belirtilmiş bu incelemenin hangi bağlamda, ne tür ilişkileri ortaya çıkarmak amacıyla yapılacağı anlatılmamıştır. Yine proje önerisinin bütünüyle ikna edici ve sistemli bir şekilde ilişkilendirilmeksizin ""uluslararası şirketlerin standardizasyon"" politikalarının da önerinin başka bir yerinde ayrı bir eksen olarak ortaya çıkması projenin kapsamı hakkındaki belirsizliği beslemektedir.  Araştırma önerisinde gözlemlere dayalı olduğu söylenen bazı kanaatlere gerçek birer toplumsal olgu muamelesi yapılmaktadır. Siyasal ""kimliklerin tüketim kalıpları ve yaşama tarzlarındaki benzeşmelerin"" olduğu tespitiyle tam olarak neyin kastedildiği söylenmediği gibi bu kanaat herhangi bir somut olguya dayandırılmamıştır. "	1,60
Projenin denekleri kırsal kesimde iç ve dış göç nedeniyle kalan yaşlı bir nüfus,  emekli olup köyüne dönen, kökünden kopmak istemeyen ve doğduğu yerde yaşlanarak ölmeyi isteyen yaşlılardır.  Projenin konusunu kırsal kesimde yaşayan yaşlıların sosyo-ekonomik profillerinin, yaşam kalitelerinin, sosyo-ekonomik profilleriyle yaşam kaliteleri arasındaki ilişkilerin Zara köyleri örneğinde hem sosyolojik olarak hem de halk sağlığı açısından ortaya konulması oluşturmaktadır. Proje Sivas’ın Zara ilçesinde ve merkeze bağlı köylerinde yürütülmesi planlanmış ve sosyoloji, halk sağlığı ve siyaset bilimi perspektifleri bir arada kullanılarak disiplinlerarası bir yaklaşım benimsenerek öneriler geliştirilmesi hedeflenmiştir.Projenin konusu kırsal kesimdeki yaşlılarla ilgili bir çalışma olduğundan özgündür. Yaşlılar ile ilgili çok fazla çalışma olmayıp toplumda yaşlılar dezavantajlı sosyal grup içerisinde yer almaktadır. Kırsal alanda yaşayan yaşlılar kent toplumunda yaşayanlara göre kırsal alanın da dezavantajlarını üzerlerinde barındırmaktadır. Ekonomik sıkıntı, sağlık ve sosyal hizmetlere erişememe, yalnızlık kırda yaşayan yaşlıların yaşam koşullarının incelenmesini gerektiren bir konudur. Projede yaşlıların yaşam ve sağlık koşullarının ortaya konularak sosyal politika  önerilerinin geliştirilmesine yönelik amaçlar ve  Sivas-Zara örneğinde betimsel olarak ortaya çıkarılması Zara İlçesindeki göç ve nüfus istatistiklerine göre çalışmayı özgün kılmaktadır. Geçmişte verilen projeye göre yeni projede istenilen değişikliklerin yapıldığı görülmektedir. Konuyla ilgili yeterli düzeyde yerli ve yabancı literatür taraması yapıldığı görülmektedir.Ancak çalışma sonuçlarının hangi teorik yaklaşım ışığında ele alınacağına dair net bir öngörü yoktur. Her ne kadar konuyla ilgili teorik çalışmalardan bahsedilse de seçilen modernleşme yaklaşımının güçlü ve zayıf yönleri belirtilmemiştir.	4,00
"Proje önerisi daha önce değerlendirilmiş ve desteklenmesi uygun bulunmamıştır. Bir önceki panel raporu çerçevesinde saptanan sorunların önemli bir kısmının dikkate alınmadığı ve projenin buna göre yeterince geliştirilmediği anlaşılmaktadır. Halen projenin bilimsel/akademik anlamda katkısının ne olduğuna yönelik sorunlar bulunmaktadır. Proje başvurusunun çeşitli yerlerinde projenin temel amacının kadın girişimciliğinin desteklenmesi ve geliştirilmesi olduğu vurgulanmakta, bunun nasıl bilimsel bir katkıya dönüşeceği tam olarak açıklanamamaktadır. Projenin konu ile ilgili politikaların geliştirilmesi ve farkındalık arttırmaya katkı sağlayacağı açıktır, ancak akademik olarak sağlayacağı artı değerin daha net belirlenmesi gerekmektedir.Çalışmanın özgün değerlerinden biri olarak; “bölgenin girişimcilik potansiyelinin kadınlar lehine araştırılmasını sağlayacak bir çalışma olmasıdır” denmektedir. Ancak mevcut potansiyeli kadınlar lehine çevirmenin ekonomik, sosyal ve kültürel gerekçeleri bölge açısından yeterince ortaya konulmamıştır. Kadın istihdamının önemine değinilse de, bölge açısından önemi üzerinde durulmamıştır. Projede araştırmanın bir diğer amacı da, kadın girişimcilerin toplumsal cinsiyet farkındalığını arttırmayı hedeflemektedir. Araştırmada kadın girişimciliğin geliştirilmesinin toplumsal, ekonomik, kültürel vb. boyutlarından ve katkılarından ayrıntı ile bahsedilmiş. Fakat “kadınların cinsiyet farkındalığını arttırmanın” kadın girişimciliğinin geliştirilmesine katkısı yeterince gerekçelendirilmemiştir. Sadece amaç ve hedefler bölümünde “kadın girişimciliği alanında toplumsal cinsiyet bakış açısına sahip olunması konunun kadın boyutuna özel bir dikkatle yaklaşmayı, konuyu kadınlara özgü yanlarıyla birlikte ele almayı ve kadın girişimciliğini geliştirmeyi gerektirmektedir” denmektedir. Araştırmanın iki temel boyutta ele alınacağı gerçeğinden yola çıkıldığında “Kadın girişimciliğini geliştirme” boyutu ayrıntılı bir şekilde ele alınıp gerçekleştirilirken “toplumsal cinsiyet farkındalığını arttırma” boyutu ise yeterince gerekçelendirilememiştir. Bu eksikliğin giderilmesi projenin amaçlarına ulaşması açısından zorunlu görülmektedir. Ayrıca amaç ve hedeflerin son cümlesinde paylaşılan deneyimlerin “kadınların dayanışma ve güçlenme stratejileri ve sorunlarla baş etme kapasitelerini geliştirerek, toplumsal cinsiyet temelli güç ilişkilerinin dönüştürülmesine katkı sağlanacaktır” denmektedir. “toplumsal cinsiyet temelli güç ilişkilerinin dönüştürülmesi” ile ne amaçlanmaktadır? Toplumsal cinsiyet temelli güç ilişkileri sadece girişimciliğin arttırılması ya da ekonomik yeterliliğin elde edilmesiyle mi sağlanacağı varsayılmaktadır? Bu konuda projede yeterli açıklamaya yer verilmemiştir.Diğer yandan salt cinsiyet temelli (kadın-erkek) ekonomik potansiyel araştırmaları soruna tek boyuttan bakacağı için incelenen bölgenin “mevcut girişimci potansiyelin toplam kapasitesini” gözden kaçırılmasına neden olabilir. Bu araştırmada da aynı duruma düşülme ihtimali vardır."	2,60
Önerilen proje Türkiye'nin bugün karşı karşıya kaldığı çok önemli bir sorunla ilgili olmasının yanı sıra daha önce bu konuda yapılmış herhangi bir sosyolojik çalışmanın bulunmaması nedeniyle de literatürde önemli bir boşluğu dolduracak, ayrıca Türkiye toplumunun karşılaştığı bu sorunun çözümüne yönelik gerek politika önerileri, gerekse de politika geliştirme açısından bir kaynak çalışma olması itibariyle bir hayli önemli potansiyeli taşımaktadır. Dolayısıyla birden fazla alanda katkı yapabilecek bu projenin amaç ve hedefleri de proje önerisinde açık bir şekilde belirtilmiştir. Önceki panel raporunda ifade edilen literatüre ilişkin eksiklikler belli ölçüde giderilmiştir. Araştırma göç sonrası ortaya çıkma olasılığı olan ırkçılık, yabancı düşmanlığı, temel insan hakları ihlalleri gibi sorunların çözümüne ışık tutacak, tutmaya çalışacak bilimsel veri toplamayı hedeflemektedir. Araştırma sonucunda elde edilecek veriler sonunda politika yapıcılar için oldukça önemli veriler sunabilir.  	4,20
Önerilen araştırma daha önce Anadolu Kaplanlarıyla ilgili olarak yapılan çalışmalarda değinilse de genellikle pek derinleştirilmemiş bir konu olan erkeklik meselesine toplumsal cinsiyet perspektifinden odaklandığı için yeterince özgün bulunmuştur. Bu bağlamda proje tasarımında bu girişimcilerin eşleriyle yapılacak çalışmalar da ayrıca önemli görülmüştür. Ayrıca literatür özeti bölümünde kısaca özetlenen teorik çerçeve de bu anlamda konu seçimine gayet uygun düşmektedir. Dolayısıyla araştırmanın yeterince özgün bir nitelik taşıdığı düşünülmektedir.	4,60
"Proje konusu önemli olmakla birlikte önerilen araştırma özgün değer açısından yeterli bulunmamıştır. Konu, kapsam ve literatür özeti hakkında gerekli ve geniş bir araştırma sunulmamıştır. Yararlanılan kaynaklar genellikle çeşitli üniversitelerde yapılmış yüksek lisans tezlerinden oluşmaktadır. Literatürün bilimsel araştırma kuralları çerçevesinde verilmediği, aynı kaynaklardan tekrar tekrar alıntı verildiği görülmektedir. Kaynakçanın verilme biçimi de doğru değildir. Berdelin başlangıcı, gelişmesi, hangi toplumlarda uygulandığı, paranın kullanılmadığı döneme ait olup olmadığı gibi hususlarda yeterli açıklık yoktur. Bu nedenlerle projenin özgün değeri düşük bulunmuştur. Ayrıca proje önerisinde bilgi toplama tekniği olarak anket tekniğinin kullanılması düşünülmektedir. Berdel gibi karmaşık ilişkilerin ve çok sayıda faktörün ortaya çıkardığı bir evlilik türü/aile yapısının sadece anket tekniği ile anlaşılması ve açıklanması mümkün görünmemektedir. Ayrıca gösterecekleri tepkiler ve güvenlik tehlikesi sebep gösterilerek Berdel'in gerçekleşmesinde etkili olan aile büyükleri ve erkek eşlerle görüşülmemesi, sadece kadınlardan bilgi toplanması da metodolojik açıdan bir yetersizlik olarak görülmektedir. Berdel evlilik olgusunun çok daha az kişi ile ama olayın bütün tarafları ile bizzat görüşülerek (""derinlemesine görüşme"") ve ""katılımlı gözlem"" yapılarak gerçeklerin ortaya çıkarılabileceği bir konu olduğu düşünülmektedir."	1,00
"Proje önerisinin ana amacı, seçici dikkatin kontrolünü açıklamakta kullanılan malzemenin uyumluluk oranı etkilerinin altında yatan bilişsel süreçleri belirlemektir. Proje önerisi, seçici dikkat kontrolünü açıklamaya yönelik iki kuramsal yaklaşımdan (Uyarıcı-Tepki Öğrenme ve Çatışma Denetimi) hangisinin daha üstün olduğunu bir dizi deneyle açıklamayı hedeflemektedir. Bu bağlamda, proje önerisinde iki adet özgün uygulama önerilmiştir. Bunlardan ilki, uyumluluk oranı belirlemek için kullanılan yöntem (Stroop görevindeki renk ve kelime boyutlarının farklı zamanlarda sunulması), ikincisi ise bağımlı ölçümlerin (sözel tepkiler: doğru, yanlış, geçersiz) ses dosyalarına kaydedilerek belirlenmesidir.Geçmişi oldukça eskilere dayanan dikkat ve dikkatin kontrolü çalışmalarının davranışsal düzeyde incelenip açıklanması alanda yeniden popüler olmuş bir konudur. Ancak, ""dikkat süreçlerinin doğasından"" kaynaklanan (msn. mertebesinde çok kısa süreler içinde ve hızlı gerçekleşiyor olması) teknik sıkıntılar bir dizi deneysel tasarımlarla veya dikkat süreçleri esnasında görece daha dakik olan fizyolojik temelli (EEG, ERP, F-MRI, F-NIRS gibi) ölçümlerin alınması yoluyla aşılmaya çalışılmaktadır. Mevcut proje önerisi bu çabalardan ilkini yani davranışsal deneyler yapma çabasını temsil etmektedir. Bu yönüyle, önerilen projenin bilişsel psikoloji alanına özgün katkısı metodolojik açıdan bilinen bir teknikte yeni bir manipülasyon (Stroop görevinde/testinde kullanılan ve Stroop etkisini ortaya çıkaran uyarıcıların farklı zamanlarda sunmak)  uygulamak olarak belirtilebilir. Bağımlı ölçümün ses kaydı olarak alınması (ses dosyalarında toplanması) ise özgün bir yön olarak değerlendirilmemiştir. Ses dosyası oluşturmak yerine basit bir ses kayıt cihazı ile ses kaydı alıp, sonrasında deşifre etmek mümkündür. Klasik olarak katılımcının tepkilerini testörün sayarak kaydetmesinde ciddi deneyci hataları olmamaktadır. Bu bağlamda, önerilen ölçüm alma biçimi özgün olarak değerlendirilmemiştir."	3,67
"Proje konusu ülkemiz alan yazını açısından ihmal edilen bir konu olan boşanma ve boşanma sonrası uyuma odaklanması açısından önemlidir. Son yıllarda boşanan çiftlerin sayısındaki artış dikkate alındığında proje anlamlı ve önemli bir çalışma olarak değerlendirilmektedir. Öte yandan projenin temel amacı ve gerekçesi güçlü olmakla beraber, kavramsal ve kuramsal çerçevesi yeterince güçlü izlenimi vermemekte bazı tutarsızlıkları içinde barındırmaktadır. Örneğin projenin kuramsal ayağının “Aile Yılmazlığı” üzerine temellendirildiği görülmektedir. Bilindiği gibi aile yılmazlığı; ailede yaşanan stres, kriz ve zorlanma durumlarında ortaya çıkan ailenin kendini toparlayabilme gücü olarak kavramsallaştırılabilir. Oysaki boşanma başlı başına bir kriz ve ailenin kendini toparlayabilme gücünün zayıflığının göstergelerinden biri olarak değerlendirilebilir. Ayrıca proje önerisinde kavramsal/kuramsal temellerin yeterince açıklanmamış olması, gerek nicel çalışma gerekse web tabanlı eğitim programının etkililiğini azalmaktadır. Örneğin boşanan çiftlerin -en azından bazıları- yeni bir aile kurmuş olabilirler. Bu durumda “aile” ve “aile yılmazlığı”nın nasıl kavramsallaştırılacağı net değildir. Yasal olarak boşanan eşleri bir aile gibi düşünmek uygun görünmemektedir. Boşanan eşler artık bir aile değil daha çok ebeveynlerdir. Boşanma karı kocalık ilişkisinin sonlandırılmasıdır, ebeveynliğin sonlandırılması değildir. Sonuç olarak, projenin konusu önemli bir sorunu işaret etmekle beraber, kavramsal/kuramsal temellerinin yeterince açık ifade edilmemiş olması proje çıktılarından elde edilmesi düşünülen verimi azaltabilir. Öte yandan, bu değerlendirmeler çalışmanın önemini kuşkusuz azaltmaz ama etkililiğini ve soruna yapısal katkı sağlama potansiyelini zayıflatabilir.  "	2,83
Proje önerisinde, Türkiye’de evli çiftlerin evlilik kalitesini belirlemek amaçlanmaktadır. Her ne kadar günümüzde evlilik kalitesini yordayan değişkenler ve bu değişkenlerin yordamadaki önemini ve katkılarını saptamak önemli olsa da, projede ciddi yöntemsel eksiklikler bulunmaktadır. Önerisinde her ne kadar Türkiye’de evlilik üzerine yapılan çalışmaların yeterli olmadığı belirtilse de son yıllarda bu konu üzerine yapılan çalışmalar giderek artmaktadır. Bu çalışmaların en büyük sınırlılığı genellikle tek bir eşle çalışılmasıdır. İkili ilişkiler bir bütün olarak düşünüldüğünde bu yöntem pek çok verinin kaybolmasına ya da anlaşılmamasına neden olabilmektedir. Türkiye’de evlilik kalitesini belirleyecek olan faktörlere ilişkin kompleks bir modelin anlaşılması ancak her iki eşten bilgi alınarak oluşturulabilir. Ancak, projede iki eşe de ulaşmanın mümkün olmadığı durumda sadece evli kişilerden veri toplanacağı belirtilmiştir. Fakat bu durum, hedeflenen amaca ulaşmada ciddi sorunlar oluşturacak ve projenin özgün değerini zayıflatmaktadır. Bu şekilde toplanan bir verinin Türkiye’yi temsil etmesi mümkün gözükmemektedir.Proje önerisinde uzun bir literatür özetinin sunulmasına karşın, literatür kapsamında öncül hipotezler ve/veya tüm olası hipotezleri özetleyen söz ettikleri türde kompleks kuramsal bir model önerisi sunulmamaktadır. Bununla birlikte, Türk kültüründe, hangi yordayıcı değişkenlerin, hangi kültüre özgü yapı veya süreçlerden hareketle (yani hangi gerekçelerle) dünya literatüründen farklı olarak evlilik kalitesini yordayıp yordamayacağına yönelik kültüre özgü hipotezler de belirtilmemiştir.Proje önerisinde, çok sayıda değişkenin çalışmaya dahil edilmesi ancak bu değişkenler arasındaki kompleks ilişkilerin projede ele alınmaması çalışmanın amacını belirlemeyi  zorlaştırmakta ve özgün değerini zayıflatmaktadır.	1,17
Türkiye için kültüre özgü, geçerliği ve güvenirliği test edilmiş bir krize müdahale programının geliştirilmesi ya da uyarlanması oldukça önemli ve eğitim sistemine sağlayabileceği katkılar açısından zorunlu bir çalışmadır. Ancak, bu tür bir çalışmanın kurumsal işbirliği ile yürütülmesinde büyük yarar bulunmaktadır. Seçilen örneklemin çok yerel ve kısıtlı olması geliştirilen programın yaygınlaştırılabilirliğini ortadan kaldırmaktadır. Bu nedenlerle proje önerisinin özgün değeri zayıf bulunmuştur.	2,83
Proje önerisi anne kız arasındaki bağlanma ilişkisinin ve bu ilişkinin annenin psikolojik iyilik durumu ve kızın bakım verme ve annenin bakım alma öngörüleri üstündeki etkilerinin kapsamlı nicel incelenmesini amaçlamaktadır. Bu projede ayrıca Yetişkin Bağlanma Ölçeği'nin Türkçe'ye uyarlanması hedeflenmektedir. Araştırmanın özgün değer ve katkısı, alanyazında vurgusu olmasına rağmen araştırılmamış olan anne-yetişkin kız çiftlerinin bağlanmasının araştırılmasıdır ve bu özelliklerinin annenin psikolojik iyilik hali ve tutumları üzerindeki etkilerine bakılmasıdır. Annelerin bakım alma ve yetişkin kızların bakım verme tutumlarına dair uluslararası yazının mevcut olduğu belirtilmiştir. Ayrıca, Türk yazını açısından katkı, yetişkin kızları olan annelerin genel gündelik ve duygusal ihtiyaçları ve bunları gidermeye yönelik tutumları konusunda bulguların sağlanmasıdır. Ülkemizde ihmal edilen bir konu olan geriatrik psikoloji alanına katkı sağlayacak bir çalışma olması da proje önerisinin özgün değerini arttırmaktadır.	4,50
Proje önerisi evliliklerinin ilk yılındaki çiftlerden farklı zamanlarda ölçüm alarak, evliliğin gidişini etkileyen etkenler hakkında bilgi toplaması yeni ve faydalı bir bilgi sağlayabilir.Proje, dört ayrı zamanda, fizyolojik ölçümleri de içerecek şekilde çoklu yöntemlerle boylamsal veri toplayacak ve ikili veri analizi (dyadic data analysis) yöntemiyle evli çiftlerin birbirleri üzerindeki kesitsel ve boylamsal etkilerini inceleyecek şekilde önerilmektedir. Önerilen projenin yöntemsel yeniliği, evliliğin ilk yıllarında eşler arası etkileşimsel değişimi modellemesi ve uygulamaya yönelik bilgi üretme potansiyeli, özgün değerini yükseltmektedir.	4,83
"Proje önerisinin Türkiye toplumunda ""Namus kültürlerinde kadına yönelik şiddeti"" araştırma amacı, psikoloji alanı içinde konuyla ilgili çok az çalışma olduğu gözönüne alındığında, konusu bakımından özgün bir değer taşıma potansiyeline sahiptir. Bununla birlikte, bu konuyu ele almada kullanılması planlanan yöntemsel yaklaşım, genel olarak Türkiye'de üzerinde çalışılmamış ölçeklere ve modellere dayanmaktadır; böylesi ""kültürel"" arka planın önemli olduğu bir konuda, başka kültürel bağlamlarda yapılmış çalışmalara dayalı bir anlayış, projenin özgün değerini sınırlandırmaktadır."	3,00
Proje önerisinde, haber nitelikli olaylara ilişkin bellek bileşenlerinin (olaya özgü genel semantik ve olayın öğrenildiği ana özgü kişisel/duygusal epizodik bellek) ve bu bileşenlerin farklı bilişsel süreçlerle (ruminasyon, çalışma belleği, üstbiliş) olan ilişkileri üç farklı araştırma ile ele alınmaktadır. Geniş bir zaman aralığında (1940-2011 yılları arasında) meydana gelmiş haber değeri olan çok sayıda toplumsal içerikli olayın, farklı yaş, sosyo-ekonomik düzey ve eğitim düzeyini temsil eden geniş bir örneklem üzerinde incelenmesi özgün değer açısından olumlu olarak değerlendirilmiştir.Öte yandan, proje önerisi deneklerin otobiyografik bellekleri ile çalışma belleği performanslarını ve ruminasyon düzeylerini ilişkilendirmeyi hedeflemektedir. Ancak, bunların gerekçelerine ilişkin açıklamalar yeterli değildir. Bütüncül olarak bakıldığında, bu hususların proje önerisinin özgün değeri zayıflattığı düşünülmektedir. Bununla birlikte, sosyo-ekonomik değişken çalışma açısından özgün görülmesine rağmen bu etkinin neden önemli olabileceği ya da neden böyle bir etki beklendiği yeterli derecede açık değildir. 	3,00
Önerilen projenin amacı, insanda işitsel sistem tarafından sağlanan zaman bilgisinin görsel algı mekanizması tarafından sürat hesaplama ve sürat algısının oluşumu üzerindeki etkilerini incelemektir. Bu amacı gerçekleştirmeye yönelik olarak: 1) Davranışsal (psikofizik) düzeyde sürat algısında görsel-işitsel entegrasyonun gösterilmesi ve 2) Psikofizyolojik (EEG) düzeyde işitsel zamanın, sürat algısına olan etkileri incelenecektir.Çok duyulu bilgi entegrasyonuna dayanan sürat algısının temelinde yatan sinirsel mekanizmaları keşfetmek için psikofizik ve EEG ölçümlerinin birlikte kullanılması proje önerisinin özgün yönüdür. Bilinen tekniklerin yeni bir alana uygulanması olarak değerlendirilebilir.	3,83
"Proje önerisi oksitosin değerleri ile (sinav öncesi ve sonrası hissedilen) sınav kaygısı ve stresle başa çıkma tarzları arasındaki ilişkiyi araştırmayı amaçlamaktadır. Projenin özgün katkısı bu konuda bugüne kadar başka araştırmanın bulunmadığı üzerine kurulmuştur. Burada dikkat edilmesi gereken bir husus, bugüne kadar alan yazında ve beyin ve sinir sistemi bilimi araştırmalarında var ise bu ilişkinin mekanizmasını destekleyecek bulgular bulunmamaktadır.  Sosyal ilişkilere ve değerlendirmelere duyarlı olduğu bulunan oksitosin hormonunun, bu projede sınav kaygısı ile ilişkilendirilmesinin gerekçesi açıklanmamıştır. Araştırma önerisinin ilgili literatür bölümünde bu tür bir ilişkinin varlığını düşündürebilecek nöral ya da davranışsal bir mekanizma da tanımlanmamıştır. Bu nedenle ulaşılabilecek bulguların özgün bir değere sahip olabilme potansiyeli düşük olarak değerlendirilmiştir.Çalışmada test edilmesi planlanan hipotezler ve amaçlar tam olarak ortaya konulmamıştır. Kontrol grubunun olmaması, desenin açık bir şekilde ifade edilmemesi ve kontrol değişkenlerinin bulunmaması çalışma sonunda ölçüm alınan değişkeni belirsiz hale getirmektedir.Sınav kaygısının önlenmesi ve azaltılmasında stresle başaçıkma tekniklerinin etkililiği zaten pek çok araştırma ile ortaya koyulmuştur ve bu süreci psikometrik ölçümler ve klinik gözlemle izlemek mümkündür. Buna ek olarak fizyolojik ölçümler de ek bir değerlendirme yöntemi olarak kullanılabilir; ancak bu durumun proje önerisinin özgün değerine katkı sağlamayacağı düşünülmektedir.  "	1,33
Projenin konusu Türkiye için özgündür, bu alanda proje önerisinde de referans verilen çok az çalışma vardır. Ancak, proje önerisinde araştırmada kullanılması düşünülen bazı ölçeklerin psikometrik analizleri sonuçlandırılmamış olmasına bağlı olarak doğabilecek risklerin etkili bir şekilde ele alınmamış, boylamsal olmasının gerekçelendirilmemiş ve kültür içi veya kültürler arası çalışmalara özgün kültür değişkeninin açıkça tanımlanmamış olması çalışmanın özgün değerini zayıflatmaktadır.	3,33
"Proje önerisi, sağlık görevlilerinin mobil sağlık uygulamalarına karşı olan tutumlarıyla ilgili araştırmaların eksikliğini ortaya koyduğu ve araştırma sonucunun katkıda bulunacağı alanların iyi biçimde vurgulandığı düşünülmektedir. Ancak araştırmada kuramsal çerçeve olarak ele alınan planlı davranışlar kuramı, teknoloji kabul kuramı ve yeniliklerin yayılımı kuramı ile araştırmanın amaçları arasında nasıl bir ilişki kurulduğu belirtilmemiştir. Araştırmanın amaçları ile teorik çerçevenin nasıl örtüştüğü açık ve net olarak anlatılmamış ve yöntemin bu teorik çerçeveyle nasıl uyuştuğuna proje önerisinde yer verilmemiştir.Bununla birlikte, proje önerisi kavramsal ve yöntemsel olarak planlanması konusunda önemli sorunlar içermektedir. Projenin teorik ve bilimsel katkı altyapısı yeterince anlatılmamıştır. Yöntem bilgisinde açıklamalarının ciddi detaylandırma, gerekçelendirme ve teorik çerçeve kapsamında ele alma problemleri mevcuttur. Nitel araştırma yöntemleri için uygun araştırma deseni gerekçeli olarak sunulmamıştır. Planlı davranış kuramının araştırma konusuyla ilişkisi yeterince temellendirilmemiştir. Niteliksel bir yöntemle çalışılacağı belirtilen proje önerisinde örneklem seçimi ve sayısı konusunda önemli sorunlar vardır. Örneğin; projede araştırmanın amacına uygun olarak detaylı bilgi edinilmesini sağlamak amacıyla mülakat tekniğinin kullanılacağı ve yaklaşık 20 kişiyle görüşme yapılmasının planlandığı ve katılımcıların uygun örneklem (convenience sample) yoluyla seçileceği belirtilmiştir. Ancak sağlık çalışanlarının araştırmaya katılımını sağlamak için nasıl bir yöntem izleneceği ve çok az sayıdaki katılımcı olmasından kaynaklanan araştırma sonuçlarının genellenebilirlik sorunuyla ilgili alternatif stratejilerden bahsedilmemiştir. Ayrıca araştırma sonuçlarıyla ilgili olarak katılımcılardan edinilen bilgilerin gizliliği konusunda da bir bilgi verilmemiştir. Görüşmelerdeki soruların literatür ışığında belirleneceği belirtilmesine rağmen, olası konu başlıklarının belirlenmiş olması gerektiği düşünülmektedir. Ayrıca görüşme yapacak proje ekibinin konuya ilişkin yetkinliğini gösteren bir bilgiye de rastlanmamıştır.Son olarak, projede konusunun Türkiye'de daha önce çalışılmamış olması ve özellikle de nitel yöntemler kullanılarak konuya bakılmamış olmasının dışında nasıl bir yenilik içerdiğinin açıklanmamış olması özgün değerini zayıflatmaktadır."	1,17
"""Okul Doyumu: Öğrenci-Öğretmen-Yönetici ve Velilerin Okul Algısı Üzerine Çok Boyutlu Bir İnceleme"" başlıklı proje ilkokul, ortaokul ve lise düzeylerinde öğrencilerin okul doyumunu ölçen özgün ölçeklerin geliştirilmesi ve okul doyumunun örgüt sağlığı, örgütsel güven, örgütsel iklim, sosyal destek, başarı ve cinsiyet değişkenleri tarafından yordanma düzeyini irdelemesi açısından özgündür.  Okul doyumu konu itibarıyla gerçekten önemli bir konudur. Önerilen proje okul doyumunun öğrencilerden elde edilen veriler temelinde ölçek geliştirilerek ve başka mevcut ölçeklerle ilişkilendirilerek modellenme süreciyle incelenmesini öngörmektedir. Bununla birlikte, proje konuya ilişkin yeterli bir literatür taraması sunmamaktadır. Dünyada ve Türkiye'de yapılan tarama araştırmada ele alınması önerilen özellikler konusundaki yeterli değildir. Proje formatında beklenen literatür analizi gerçekleşmemiştir yalnızca bulunan çalışmalar alt alta sıralanmıştır. Ayrıca, önerilen modelin kapsamının gözden geçirilme ihtiyacı vardır. Örneğin, teorik modeldeki yer alan değişkenlerin neye göre belirlendiği, bütünselliği ve kapsamı gibi hususlar tekrar ele alınmalıdır. Proje önerisinde okul iklimi hakkındaki zengin literatür ve Türkiye'deki gelişmeler göz ardı edilmiştir. Diğer yandan, başlıkta okul algısı yer almasına rağmen literatür taramasında bu kavrama ait içeriğe yer verilmemiştir."	4,20
"Proje önerisinde ""Çok Boyutlu Duyarlılık Grup Rehberliği Eğitimi"" geliştirilerek, uygulanması ve bu eğitim aracılığıyla ergenlerin duyarlılık ve affetme değerlerini kazanmalarına yardımcı olmak amaçlanmaktadır.Duyarlılık ve affetmenin tüm değerleri kapsayan iki temel değer olarak ele alınması, “Çok Boyutlu Duyarlılık Grup Rehberliği Eğitimi” için program geliştirilmesi, Çok Boyutlu Affetme Ölçeği’nin geliştirilmesi,  Çok Boyutlu Duyarlılık Korkusu Ölçeği’nin uyarlanması, meslek lisesi öğrencilerinin kişisel ve sosyal gelişimlerine destek sağlanması ve böylece akademik başarıda ilerleme sağlanmasına yardımcı olunmasının amaçlanması proje önerisini özgün kılmaktadır. Ancak, duyarlılık ve affetme kavramlarının hangi kuramsal çerçeveye bağlı olarak birlikte seçildiği ve neden meslek lisesine devam eden dokuzuncu sınıf öğrencilerinin bu tür eğitime ihtiyacı olduğu kuramsal ve ampirik çalışmalara dayandırılmamıştır. Örneğin, proje önerisinde ""Çok Boyutlu Affetme Ölçeği""nin geliştirileceği belirtilmektedir. Affetme ile ilgili araştırmalara temel oluşturan ""süreçsel affetme"" veya ""eğilimsel affetme"" olmak üzere bazı model ve kuramlar bulunmaktadır. Türkiye’de  “Affetmeyi Kavramlaştırma Ölçeği"", ""Af Dileme Eğilimi Ölçeği"" ve  ""Affetme Ölçeği"" gibi affetmeyi çok boyutlu olarak ölçmek amacıyla kullanılan ve uluslararası çalışmalarda da yaygın olarak kullanılan ve tanınan ölçekler bulunmaktadır. Proje önerisinde yer alan ölçeğin hangi kuramsal modele göre geliştirileceği ve alandaki hangi boşluğu doldurmayı hedeflediği belirtilmemektedir. Buna ek olarak, uluslararası alan yazınında benzer programların var olduğu anlaşılmaktadır. Ancak bu programlardan ne kadar ve nasıl faydalanılacağı belirtilmemiştir. "	2,80
"Proje önerisinin amacı ""Dil ile yaşantı arasında bireyler tarafından algılanan yarığın (DİYAY)'ın gündelik yaşamda ruh sağlığı açısından doğurgularını derinlemesine araştırarak söz konusu olgunun önemini ortaya koymak"" olduğu belirtilmektedir. Proje önerisi, psikolojik yardım süreçlerinde fazla üzerinde durulmayan dil ve dil kullanımına odaklanması ve geliştirilmiş bir ölçme aracı yoluyla dilin ruh sağlığına etkisinin araştırılması bakımından özgündür. Geliştirilmiş ölçme aracının kullanımı ve yaygınlaştırılmasına aracılık edebileceği düşünüldüğünden ruh sağlığı alanına ve çalışanlarına önemli katkıları olabileceği düşünülmektedir.Ancak, proje yürütücüsünün bu alan için geliştirilmiş ve yayın için kabul almış bir ölçme aracı zaten mevcuttur. Ayrıca proje yürütücüsü DİYAY olarak adlandırdığı bu değişkenin kaygı (r = .49) ve depresyon (r = .50) gibi ruh sağlığı değişkenlerinin yanı sıra, benlik belirginliği (r = -.47) gibi ve diğer psikolojik değişkenlerle ilişkisini ortaya koymuştur. Projede de mevcut olan çalışmalarına benzer bir öneri sunulmaktadır.  Bu nedenle, proje başvuru dokümanında anlatılan önerinin daha önce yapılmış olan çalışmalara kıyasla ne tür bir yenilik getirdiği açık değildir. Ayrıca, psikolojik yardım sürecine ilişkin bilginin bulunmaması proje önerisinin özgün değerini sınırlandırmaktadır."	3,00
Araştırma, grupla psikolojik danışmada şiir kullanımının üniversite öğrencilerinin kişilerarası ilişki kurma düzeylerine etkisini belirlemeyi amaçlamaktadır. Deneysel bir araştırmada şiirin ilk kez grupla psikolojik danışmada kullanılacak olması nedeniyle özgün bir çalışma olduğu söylenebilir.Proje genel olarak Psikolojik danışmada ve özel olarak grupla psikolojik danışmada şiir kullanımının öneminden hareket etmektedir. Konu itibarıyla özgün ve ilgi çekici olmakla birlikte aşağıdaki eksiklikleri özgün değeri zayıflatmaktadır:şiirin, psikolojik yardım sürecinde kategorik olarak 3 boyutta kullanılabileceğinden söz edilmekle birlikte bu çalışmada hangi boyutun öne çıkarılacağı,çalışmanın hangi grupla psikolojik danışma yaklaşımına dayandığı,tasarlanan programda şiire ne ölçüde, hangi ekolde, hangi ayrıntılı yapılanmada yer verileceği, danışma oturumlarının içeriği ve her bir oturumun hangi spesifik kazanımlarla ilişkilendirileceği,çalışmada hangi edebiyat akımlarının ya da şiir türlerinin kullanılacağı,şiire ilgisi olmayan katılımcıların nasıl motive edileceği,denencelerde sözü edilen empati ve duygu kontrolü boyutlarının danışma oturumlarındaki şiir etkinlikleriyle nasıl bütünleştirileceği,empati geliştirme ve duygu kontrolünün nasıl geliştirileceğihususları proje önerisinde açıkça yer almamaktadır.Literatür taramasında psikolojik danışmadaki şiir kullanımının daha çok kanser hastaları, istismara uğramış çocuklar, Asperger sendromlu gençler gibi belirli özelliklere sahip bireylerle açıklanmakla birlikte proje önerisi sınırlı bir çalışma grubunu ele almaktadır.	3,20
Bu proje önerisi yenilikçi yaklaşıma göre kapsamlı psikolojik danışma ve rehberlik programının etkilerinin incelenmesini hedeflemektedir. Öneri genel olarak mevcut rehberlik uygulamalarının kısıtlılıklarından hareketle deneysel bir çalışma tasarımında deney ve kontrol grubu olarak belirlenen okullarda (Anadolu Liseleri) bazı eğitim hizmetleri temelinde daha çok rehber öğretmenler üzerinde çalışarak bu çalışmaların öğrenciler, rehber öğretmenler, branş öğretmenleri, okul yöneticileri üzerindeki etkisini incelemek üzere tasarlanmıştır. Boylamsal düzeyde çoklu veri kaynağına dayanmış bu çalışma yeni bir yaklaşım temelinde okullarda PDR hizmetleri üzerinden uzun vadede olumlu değişiklikler öngörmektedir. Bu açıdan proje önerisi önemli bulunmuştur.Bununla birlikte, önemli bir sınırlılık olarak, proje önerisinde bu yeniliklerin nasıl ortaya konacağı yeterince açık değildir. “Yenilikçi Yaklaşıma Göre Oluşturulan, Kapsamlı Psikolojik Danışma ve Rehberlik Programı” nın içeriği program geliştirme ölçütlerine uygun değildir. Önerilen eğitim konuları ve seminerler incelendiğinde, araştırmacının yenilikçi bir kapsamlı rehberlik programı değil de bir model önerdiği söylenebilir.Belirtildiği üzere ülkemizde kapsamlı gelişimsel rehberlik programı MEB tarafından benimsenmiştir. Proje önerisinde, mevcut programın okullarda uygulanmadığı ifade edilmektedir. Bu çerçevede, ülkemizde 2006 yılından beri uygulanmakta olan kapsamlı gelişimsel rehberlik programının iyi incelenmediği anlaşılmaktadır. Ek olarak, öncelikle araştırmacının bu benimsenen programın neden okullarda uygulanmadığı/uygulanamadığını ortaya koyacak bir ön çalışma yapmasına ihtiyaç vardır. Çünkü, uygulamada iyi örnekler de mevcuttur. Ayrıca, mevcut uygulamada karşılaşılan sorunlar, tehditler benzer biçimde bu araştırmanın uygulanmasını da, yol haritasını da olumsuz etkileyecek unsurlardır. Projede, halen uygulanmakta olan rehberlik programının mı yoksa uygulama koşullarının mı eleştirildiği belli değildir. Bu durum, araştırmanın özgün değerini zayıflatmaktadır. Öncelikle mevcut durum araştırma bulguları ile betimlenmeli ve ortaya konmalıdır. Sonrasında, yenilikçi yaklaşım uygulamaya konmalıdır. Ayrıca, ülkemizde mevcut olan kapsamlı gelişimsel rehberlik programı uygulamalarına yenilikçi yaklaşım ile nasıl daha fazla bir katkı sağlanacağı yeterince açık değildir. Programın, bir program geliştirme modeli çerçevesinde ortaya konmaması modelin genellenebilirliğini ve kapsamını zayıflatmaktadır. Araştırmada geliştirileceği ifade edilen envanterlerin ölçek geliştirme sürecinin yetersizliği özgün değerini düşürmektedir. 	2,50
"Bu projede, ÇOMU eğitim fakültesi sınıf öğretmenliği anabilim dalında yürütülen öğretmenlik uygulaması dersi çerçevesinde bir harmanlanmış öğrenme ortamı geliştirmek ve bu ortamın öğretmen-öğretmen adayı ve danışman öğretim üyesi arasında nasıl bir iletişim ortaya çıkartacağını incelemek amaçlanmıştır. Projenin öneride ortaya çıkarılamamış özgün değer potansiyelinin olduğu düşünülmekle birlikte aşağıdaki eksiklikler projenin özgün değerini sınırlamaktadır.Proje önerisinde öğretim üyesi, öğretmen adayı ve öğretmenler arasında ilk defa bir harmanlanmış öğrenme ortamının tasarlanması nedeniyle projenin özgün olduğundan bahsedilmiştir. Ancak bu konu üzerine yurt dışı ve yurtiçinde benzer çalışmalar yürütülmüştür. Inquiry Learning Forum (ILF) ve TappedIn (http://www.tappedin.org/) buna yönelik geliştirilmiş harmanlanmış öğrenme ortamlarıdır. Türkiye’de de benzer çalışmalar mevcuttur. İlgili alanyazın örnekleri aşağıdaki gibidir.Sasha A. Barab , James G. MaKinster & Rebecca Scheckler (2003) Designing System Dualities: Characterizing a Web-Supported Professional Development Community, The Information Society: An International Journal, 19:3, 237-256, DOI: 10.1080/01972240309466 MaKinster, J., Barab, S., Harwood, W. & Andersen, H. (2006). The Effect of Social Context on the Reflective Practice of Preservice Science Teachers: Incorporating a Web-Supported Community of Teachers. Journal of Technology and Teacher Education, 14(3), 543-579. Chesapeake, VA: SITE. Retrieved November 13, 2013 from http://www.editlib.org/p/5709.http://www.tappedin.org/publications/index.html Vurgu yapılan bir diğer konu da fakültelerde öğretilen öğrenme kuramlarının uygulanmasında sıkıntılar yaşanması olarak belirtilmektedir. Bunu çözümünün çevrimiçi bir araca endekslenmesi gibi algılanan bir gerekçe söz konusudur. Modelin ve eylem araştırmalarının ortamda uygulanmasının özgünlüğü sağlamada yeterli olmayacağı düşünülmektedir.Uygulama öğretmenlerinin öğrencilere zaman ayıramaması, mevcut uygulamanın iyi koordine edilmesi yolu ile aşılması gereken bir problem olup, rutini ilgilendiren bir konudur ve bunun bir proje konusu yapılması için gerekçelerinin dayanaklandırılması gerekmektedir. Araştırmanın özgün yanı olabilecek ""EDTU Modeli"" ise belirsiz ve yeterince açıklanmamış bir boyuttur.   Modele ilişkin daha detaylı bilgilerin sunulması gerekmektedir."	2,20
Bu proje ile daha önce Türkçeye uyarlanmamış veya özgün olarak geliştirilmemiş bir ölçme aracı olan Kolektivist Başa Çıkma Tarzları Ölçeği’nin Türkçeye uyarlanmasının amaçlanması projenin özgün yönlerinden biridir. Ayrıca, Türkiye’de kültürel yapı ve değerlerle ilişkili olduğu düşünülen kolektif başa çıkma tarzlarının, travmatik yaşantılarla ilişkilendirilecek olması, hem kültürel yapıyı anlamak hem de travmatik yaşantılarla ilişkisini anlamak açısından önemlidir. Araştırmanın hedefleri de bu anlamda önemlidir. Ancak projenin bu önemli konu için yeterince bilimsel titizlikte hazırlandığı söylenemez. Örneğin çalışma çok zayıf bir literatür çalışmasına dayanmaktadır. Dünyada ve Türkiye'de konuya ilişkin artan araştırma birikiminden oldukça uzaktır. Özellikle ülkemizde son zamanlarda bu konudaki farkındalıkla birlikte artan örgütlenmeler, araştırmalar hatta yasal düzenleme çalışmaları bu projeye yansımamış görünmektedir. Bu haliyle çalışmanın bilimsel açıdan bazı sorunlar taşıdığı ifade edilebilir. Proje önerisinde, travma yaşayan kadınların özelliklerinin mi yoksa Türkiye’de kadınlar arasında travmatik yaşantıların yaygınlığının mı temel amaç olduğu karışmaktadır. Projenin farklı bölümlerinde farklı ifadelendirmelerin yer alması, ayrıca başlıkla hedefler arasındaki tutarsızlık bu karışıklığı ortaya koymaktadır.  	3,60
Proje önerisinin amacı, okul öncesi kaynaştırma sınıfı öğretmenlerine yönelik kaynaştırma öğrencilerine günlük rutin, etkinlikler ve geçişler sırasında doğal bir öğretim süreci ile nasıl öğretim sunabileceklerini içeren yazılı ve görsel materyaller (Kitap, DVD ve web sayfası) geliştirmektir. Proje önerisinde belirtilen, okulöncesi kaynaştırma sınıflarında yer alan yetersizliği olan çocuklar için belirlenen amaçların günlük okul rutin, etkinlik ve geçişler sırasında doğal bir şekilde nasıl gerçekleştirilebileceğini gösteren net, pratik ve gerçek örneklerle öğretmenlere yazılı, görsel ve web 2.0. tabanlı uygulamalar ile sunulması önemlidir. Ayrıca, öğretmenlerin kaynaştırma eğitimine yönelik bilgi eksiklikleri bulunmaktadır. Buna bağlı olarak öğretmenlerin kaynaştırma öğrencilerine yönelik farklı ve özel ne tür uygulamalar yapabilecekleri konusunda yetersiz kaldıkları ihtiyaç analizi ile tespit edilmiştir. Ülkemizde ilköğretim sınıf öğretmenlerine yönelik çalışmalar bulunmasına rağmen, anasınıfı öğretmenlerine yönelik çalışmalar çok sınırlıdır. Bu nedenle bu çalışmanın alana katkı sağlayacağı düşünülmektedir.  Ancak, proje önerisi ulusal düzeyde önemli görülmesine rağmen uluslararası düzeyde literatüre katkısı sınırlı görülmektedir.	3,40
"Projenin konusu genel olarak, Avrupa’nın kültürel kimliğinin Müslümanların dilinde yaptığı etkiyi ve böylelikle siyaset, toplum ve din konularına olan teolojik perspektifin değişimini göstermek şeklinde açıklanmaktadır. Ancak projenin başlığıyla bu içerik arasında ciddi bir uyum sorunu bulunmaktadır. Bu nedenle projenin özgün değerinin temellendirilmesi açısından ciddi sorunlar bulunmaktadır.  Bu proje ilk sayfalarda oldukça özgün bir proje gibi dursa da metinlerin tamamı okunduğunda zaten yapılmış olan özgün bir projenin veri analizi süreci için bir tür ek süre ve mali destek istendiği ortaya çıkmaktadır. Daha önceden bizatihi yapılan bir projenin verilerini analiz etmek, bunları akademik ortamlarda tartışmak bilim insanının görev tanımı içerisinde yer almaktadır. Mevcut yüksek lisans öğrencilerinden bir çalışma ya da seminer grubu oluşturmak üniversite sistemi içerisinde herhangi bir ek maliyet gerektirmeyen rutin faaliyetlerdir. Ek bir araştırma yapılmayacağına göre önerilen bu projede özgün yan zayıf kalmaktadır. Ayrıca proje önerisinin yöntem kısmında “Alan Araştırması: Benzer muhtevalı önceki projelerde bu yöntem yapıldığı için bu projede kullanılmayacaktır. Ancak yeni gelişmeler ve bilgilerin tespiti gerekli olduğunda TÜBİTAK-BİDEP 2219 ile İngiltere merkezli ve 3 ay ile sınırlı bir alan çalışması planlanmaktadır.” İfadesi yer almaktadır. Bu durum projenin araştırma projesi olma niteliğini zayıflatmaktadır.  Projenin takdimindeki bölümlerde; amaç, özgün değer ve konunun ele alınmasında kavramlarla ilgili ciddi tanımlama problemleri görülmektedir. Konuyla ilgili literatür taraması eksikliği hissedilir düzeydedir. Araştırmanın gerçek amacının ne olacağı konusunda bile belirsizlik izlenimi edinilmiştir. "	2,60
"Proje, araştırmanın sorunsalının formüle ediliş biçimi dikkate alındığında özgün değer yaratma olasılığı zayıf bir içeriğe sahiptir. Türk Özel Çay İmalat Sektöründe faaliyette bulunan örgütlerin ''mevcut durumlarının''  bilimsel temellere ne ölçüde dayandığı yeterince açıklanmayan bir metodoloji ile incelenmesi, özgün bir değer yaratılmasını sağlamaya yetmeyecektir. Öte yandan, neyin, hangi kavramsal çerçeve içerisinde, nasıl sorgulanacağı açıklanmamış olan derinlemesine mülakat tekniği ve içeriği henüz oluşturulmamış ve bu nedenle de ''araştırmanın problemini incelemeye ne ölçüde uygun olduğu bilinmeyen'' ölçüm araçları ile akademik bir çalışmanın özgün değer çıktısına yol açma olasılığı zayıftır. Bu kapsamda bir sektörel analizin akademik bir çalışmaya konu olmaktan çok, mesleki kuruluşlar ve ilgili kamu idaresi birimlerince yürütülmesi yeterlidir. Nitekim www.rtb.org.tr adresinde Rize Ticaret Borsası tarafından AB Projesi olarak hazırlanmış bir rapor yer almaktadır. Akademik bir iddia taşıması için projenin “somut bir araştırma problemine/hipotezi(leri)ne'' sahip olması ve bu problemi hangi akademik yazın, bilimsel argümanlar çerçevesinde - örneğin, Türk Çay İmalat Sektöründe önemli sayıda işletmenin, alıcıların pazarlık gücü ve sektördeki yoğun rekabetin etkisi ile kapanmış olabileceği varsayımından hareketle Porter'ın Beş Güç Analizi Referans alınarak bir Endüstri Analizi yapılacağı gibi - tasarlanmış olması zorunludur. Diğer taraftan, literatür incelemesi bölümünde ''daha önce ülkemizde hangi çalışmaların yazında yer aldığı, Dünya'da çay üreticisi hangi ülkelerde bu konunun incelendiği, hangi bulgulara ulaşıldığı; projenin bunlardan farklı veya bunların ötesinde neyi inceleyeceği'' açıklanmamıştır. Bu tespitler doğrultusunda 'projenin özgün değer yaratma kriteri açısından çok yetersiz olduğu' sonucuna varmak mümkündür. Çalışmanın kapanmış olan firmalar üzerinde yapılması ve başarısızlık nedenlerine odaklanılması projenin özgün değerini artırabilir.           "	1,50
"Önerilen proje, İzmir örneğinde TÜBİTAK-TEYDEB'den alınan desteklerin firmaların Ar-Ge ve inovasyon performansları üzerine etkisine belirlemeyi hedeflemektedir. Önerilen proje, esasen, Ar-Ge desteklerinin ne derece etkin kullanıldığına ilişkin önemli bir sorunu ortaya koymakta, ancak gerek konuyu ele alış biçimi ve gerekse kuramsal ve metodolojik olarak pek de özgün katkıda bulunma potansiyeli taşımamaktadır. Ancak, iyileştirmeye açık alanları mevcuttur. Güçlü Yönler:1.Detaylı yazın taraması yapılmış olması,2.Bu projenin mevcut yerli ve yabancı çalışmalardan farkının ne olduğunun detaylı şekilde ortaya konmuş olması,3.Hibe ve desteklerin firma performansına yansımasının bir faz farkıyla olacağının öngörülmesi, 4.Yürütücünün projenin temel sorunsalı ile ilgili yayınları ve proje deneyimleri güçlü yöndür.   Zayıf Yönler:Projede izleneceği ifade edilen yöntem aşağıda açıklanan unsurlar açısından yetersizdir: 1.1. Araştırma konusu ilginç olmakla birlikte konu çok geniş tutulduğundan araştırma problemi muğlak ve odaklanmış değildir. 1.2. Literatür çalışmasına bakıldığında, Teknoloji ve Yenilik Yönetimi literatürü üzerine fazla hakimiyet görünmemektedir. İnovasyon tarihi, Technology in Society, Economics of innovation, ve Technology planning and forecasting gibi dergi ve ilgili kitaplardan bu konularda çokça bahsedildiği görünmektedir. Ayrıca ""emerging technologies"" üzerine yapılan çalışmalar da bu konulara değinmektedir. 1.3. Çalışmada araştırma konusunun teorik temelleri zayıftır. Hangi olguları, bu olguların nasıl ve niçin oluştuğu ifade edilmemiştir. Çalışmada çoğu kavramın teorik bir temelden ziyade, rasgele kullanıldığı görülmektedir. Örneğin, ""absorptive capacity"" ve inovasyon kültürü gibi kavramların neden ve niçin kullanıldığı belirli değildir. Teoriyle ilgili olarak, ""hibe almanın"" performansa olan etkisini incelemek mantıksal bir sıçrama olarak görünmekte olup, firma içi yönetim unsurlarının dikkate alınmadığı görünmektedir. Bu değişkenlerin kontrol edilmesi gerekmektedir. Yukarıda bahsedilen eksikliklerin giderilmesi ile projenin özgün değer yaratması beklenebilir. "	2,67
"Proje önerisi, aile işletmelerinin sürekliliğinde yerel kurumsal mekanizmaların etkisini anlamaya yönelik bir alan araştırmasını içermektedir. Araştırmanın kurumsal kuram çerçevesinde gelişen literatüre kuramsal katkılarının olacağı öngörülmektedir. Bunun yanında, Türkiye'de işletmecilik tarihine ilişkin çalışmalar oldukça sınırlı sayıdadır ve bu çalışmaların önemli bölümü de tarih alanında çalışan akademisyenlere aittir. Yönetim ve organizasyon bakış açısıyla aile işletmeleri ve onların tarihsel süreçlerine dair yapılacak bir okumanın yararlı olacağı düşünülmektedir. Proje önerisi, işletme disiplinindeki çalışmalarda genellikle göz ardı edilme eğiliminde olan aile işletmelerine odaklanması ve yine uzun yaşayan işletmelerin oranının çok düşük olduğu ülkemizde ""süreklilik"" kavramına odaklanması sebebiyle özgün değer yaratma potansiyeline sahiptir. Çalışma sonunda ortaya çıkacak bulgular aile işletmelerinin anlaşılmasına yardımcı olacağı gibi diğer işletmeler için benimsenme ve uygulama ihtimali olacak yararlı modeller de içerebilir.Ancak araştırmanın kuramsal çerçevesiyle ilgili bazı sorunlar bulunmaktadır. Bunlardan ilki temel araştırma soruları olan kuralcı, ahlaki ve bilişsel mekanizmaların çalışabilmesi için oldukça yoğun şekilde şekillenmiş bir örgütsel alana olan ihtiyaçtır. Halbuki öneride kurumsal bağlam daha çok coğrafi bir alana indirgenmekte, birbirinden farklı faaliyet alanlarında ve ölçek olarak da birbirlerinden farklı şekilde gelişen örgütlerin ortak kurumsal baskılara maruz kalacağı iddia edilmektedir. Bu varsayımın kuramsal olarak savunulması zordur.İkinci olarak, tarihsel evrim süreçlerinde kurumsal kuramın geleneksel yapısı aktöre neredeyse hiç alan tanımaz. Halbuki gevşek kurumsal ortamlar (Türkiye'nin makro kurumsal ortamının formel kurumlar açısından çok sıkı olmadığı ve sürekli şekilde bu kurumların temel mantık ve operasyonlarında kesintiler olduğu, ülke dışından sürekli şekilde ithal edilen yeni kurumsal şablonlar bulunduğu) aktörlere daha fazla hareket alanı bırakıp kurumsal girişimcilik ve/veya brikolaja daha fazla imkan tanırlar. Bu durumda kuramsal çerçevenin tekrar değerlendirilmesi gerekmektedir. Mesela yeni kurumsal kuramdaki kurumsal girişimcilik, kurumsal iş gibi kurumsal ortamın aktörlerce şekillendirilebilmesine müsait çerçevelerin kullanılması mümkün olabilir. Bu konuda yeni gelişen çok seviyeli damgalama kuramı (multi-level imprinting) da uygun bir çerçeve olarak değerlendirilebilir. Böylelikle, yeni kurumsal kuramda özellikle son yıllarda dikkate alınan yerleşik aktörlerin kurumsal bağlama etkisi dikkate alınarak kurumsal mekanizmaların oluşumu çift yönlü etkileşim üzerinden çalışılabilir. "	3,20
Kapsayıcı inovasyon (inclusive innovation) kavramını esas alan bu proje hükümet ve uluslararası kuruluşların (Dünya Bankası ve Birleşmiş Milletler gibi) dışında, şirketlerin de yoksulluğu azaltma ve sosyo-ekonomik gelişmeyi sağlama amacıyla kapsayıcı inovasyon yapabilecekleri varsayımından hareket edeceğini belirtmektedir. Bu açıdan yenilik ya da inovasyon alanındaki projelerden farklılaştığını ve çalışmanın özgün bir değere sahip olacağı düşünülebilir. Bununla birlikte, çalışmanın şirketlerin hangi tür kapsayıcı inovasyon çalışmalarına yöneleceği net değildir. Proje kaynak temelli yaklaşım çerçevesinde şirketlerin toplumsal kaynakların (maddi, finansal ve insan kaynağı gibi) daha etkili kullanımına yönelik uygulamalara mı odaklanmaktadır? Kurumsal teori kapsamında, şirketlerin kapsayıcı inovasyona yönelmelerini etkileyen yasal düzenlemeleri mi araştıracaktır? Ya da şirketlerin kapsayıcı inovasyona yönelmelerini etkileyen kültürel normları mı ele alacaktır? Ayrıca şirketlerin piramidin altındaki kesim için ürün geliştirme çalışmaları ya da dezavantajlı kesimleri istihdama katacak projeleri mi araştırılacaktır? Ya da tüm bunların ötesinde, şirketlerin kapsayıcı inovasyon konusundaki farkındalığı mı belirlenecektir? Bu belirsizlikler, proje konusu özgün olmakla birlikte, projenin özgün değerini zayıflatmaktadır. 	2,00
"Yaşam amacının meslek seçimi üzerinde etkisini araştırmayı amaçlayan proje ilgili alandaki literatüre önemli katkı sağlayabilir. Öte yandan araştırma önerisi, “yaşam amaçlarının meslek seçimi üzerinde belirleyici etkisi var mıdır?” temel sorusuna cevap aramak üzere tasarlanmıştır. Ele alınan olası ""neden"" değişkenlerinin, ""sonuç"" değişkenleri üzerindeki ""belirleyici"" etkisine, niteliksel yöntemle yapılacak bir araştırmada nasıl ulaşılacağı belirgin değildir. Bu önemli sorunun cevabı açık olmadığı için araştırma önerisinin özgün değeri konusunda net bir değerlendirme yapılamamıştır.Araştırma konusunun, güçlü meslek bağlılığı, okul terkinin azalması, mesleki başarının artırılması, okul başarısının artırılması gibi konularla ilişkisinin yeterli düzeyde ortaya konulamadığı düşünülmektedir. Gelişim psikolojisi perspektifinden bakıldığında, henüz yaşam amaçlarını belirlememiş olan üniversite öğrencileriyle bu çalışmanın yapılmasının erken olduğu düşünülmektedir (örn; Erikson, Marcia, vb.)."	2,00
Proje Diyarbakır ilinin sosyal ve kentsel özelliklerinden hareketle kent merkezi su talebinin öngörülmesini amaçlamaktadır. Bu çerçevede, ilin su talebini etkileyecek faktörler belirlenecek, bu faktörlere ait veriler ile geçmiş su taleplerine ilişkin veriler toplanacak ve bu veriler yapay sinir ağı tabanlı bir modele verilerek gelecek dönemlere ilişkin su talebi öngörülecektir. Proje kapsamında yürütülecek çalışmalar, hali hazırda literatürde bilinen ve yaygın şekilde kullanılan bir yaklaşımın Türkiye verisine uygulanmasından ibarettir. Su talebi öngörüsü için kullanılması planlanan veriler, daha önce farklı ülkelerde yapılmış çalışmalarda kullanılan verilerle bire bir örtüşmekte, dolayısıyla proje bu açıdan da literatüre katkıda bulunmamaktadır. Bu açıdan bakıldığında önerilen projenin rutin bir uygulama çalışmasının ötesine geçemediği görülmektedir. Belirtilen nedenlerden dolayı projenin özgün değeri düşüktür. 	1,40
"Proje önerisi mevcut bilimsel bir eksikliği veya bilimsel bir sorunu ele almamakta, Ege bölgesi kapsamında faaliyet gösteren Hastanelerin çevreye duyarlılıkları ile ilgili keşifsel ve betimsel niteliklerde araştırma sorusu ve hipotezler öne sürmektedir. Halbuki, atık ve çevre yönetimi ile ilgili prosedürlerin ötesine geçebilen hastaneler için çeşitli kalite yönetim sistemleri mevcuttur; Uluslararası Standart Kurumunun (ISO) ilgili akreditasyonlarındaki uygulamalardan dahi yola çıkılarak uygulama ve öngörülebilecek bağımlı değişkenler üzerinde nedensellik testleri öne sürülebilir durumdadır. Hal böyle olunca özgün bir değerden ziyade ülkemizin bir yerel bölgesindeki hastanelerin bu çevre yönetimi uygulamaları ve duyarlılıkları üzerine odaklanmaktadır. Öte yandan özgün değer “sondakika” haber sitesindeki enformasyona dayandırılmaktadır. Bu beklenti ve varsayımdan öte mevcut yazında çevre duyarlı sağlık uygulamaları ve kritik başarı faktörleri arasında nedenselliği araştırmış eserler bulunmaktadır. Tüm bu bilgiler ışığında önerilen projenin özgün değer kriteri açısından değerlendirildiğinde bu kriteri karşılamamakta olduğu ve öneride mevcut yazına katkıları açısından ciddi eksikliklerin söz konusu ve proje önerisinin yetersiz olduğu görüşü oluşmuştur."	2,00
Projede de bahsedildiği gibi, Gıda Güvence Düzeyi önemli bir konu olup Türkiye'de bu konuda veri toplanmamaktadır. USDA HFSSM sorularının Türkiye’de sahada araştırılacak olması, Türkiye'de gıda güvencesi ile ilgili saha çalışmasının çok fazla olmaması çalışmanın özgün yanları olarak ortaya çıkmaktadır. Yukarıda belirtilen olumlu hususlara karşılık, çalışmanın katkısının sadece bu verinin toplanmasından ibaret olması ve özgün değerinin arzu edilen seviyede olmaması önemli bir eksikliktir. Ayrıca, seçilen bölge sadece İzmir olduğu için kapsamı oldukça sınırlıdır ve sonuçlar genelleştirilemeyecektir. Araştırmanın literatürdeki diğer araştırmalardan da anlaşılacağı gibi özellikle gıda riski yüksek olan bölgelerden öncelikle yapılması faydalı olabilirdi. Dolayısıyla araştırmanın bahsedilen bu tür riskleri görece yüksek olmadığı bir bölgede yapılacak olmasının araştırmanın özgün değerini azaltacağı düşünülmektedir.	3,00
Ev dışı gıda tüketimi konusu, günümüzde en çok tartışılan konulardan biridir. Bu konuyla ilgili Türkiye’de tüketiciler üzerinde kapsamlı bir araştırmanın bulunmaması, bu çalışmadan elde edilecek sonuçlara önem arz etmektedir. Aynı zamanda araştırmada, gıda güvenliği ve tüketici sağlığı ile ev dışı gıda tüketimi arasındaki ilişkinin saptanması ve analiz edilmesi çalışma sonuçlarının özel sektör yanında kamu kurum ve kuruluşları tarafından da kullanılabilecek olduğunu göstermektedir. Diğer taraftan, tüketicilerin ev dışı gıda tüketimi konusundaki tutum ve davranışları ve sosyo-demografik faktörlerin etkileri doğrultusunda, yurt içinde faaliyet gösteren ve sayıları gittikçe artan ulusal ve uluslararası fast-food zincirinde yer alan kuruluşlar ve tam servis restoranlarının yeniden politika belirlemelerinde araştırma sonuçlarından yararlanabilecek olmaları konuyu önemli kılmaktadır. Projenin bir önceki panel raporunda belirtilen hususlar çerçevesinde, önemli düzeltmeler yeni öneriye yansıtılmıştır. Projenin, ulaşmak istediği sonuçlar dikkate alındığında, Türkiye'de ev dışı tüketimin yapısının ve eğiliminin geniş bir araştırma alanını kapsayacak şekilde konu alması açısından, özgün olduğu düşünülmektedir. Özellikle son yıllarda ülke insanın artan refahına ve zamanın fırsat maliyetine bağlı olarak ev dışı tüketim harcamaları artış göstermiştir. Projenin özgün değeri hane halkının bütçesinde giderek artan bir tüketim grubu olan ev dışı gıda tüketimini tetikleyen etkileri araştırmayı amaçlaması önemlidir. Sonuç olarak, sosyal, kültürel ve ekonomik boyutları olan ev dışı gıda tüketim harcamasını analiz etmek mevcut literatüre bilimsel zenginlik ve güç katma potansiyeline sahiptir. 	4,20
Çalışmanın Türkiye’de hayvancılığın önemli bir kısmını oluşturan büyükbaş et ve süt hayvancılığını ele alması ve bu konuda yapılmış çok sayıda çalışmanın olması ve ilk kez, daha önceden çalışılmamış NUTS I düzeyindeki bölgesel et ve süt arz esnekliklerinin tahmin edilmesi ve AB'yi de bir bölge olarak çalışmaya dahil edip bunlar arasında ticaretin serbest olması ve nakliye masraflarının dikkate alınması durumunda nasıl bir bölgesel üretim ve tüketim dağılımının ve dolayısıyla her bir bölgenin AB ile ne kadar ithalat ve ihracat yapacağını belirleyen bir kısmi denge ticaret modeli olması, AB’ye tam üyelik durumu için farklı fiyat ve üyelik zamanı politika senaryolarının üretilmesi, tam üyelik durumunda Spatial Denge Modeli sonuçlarının ortaya çıkaracağı muhtemel problemlere dayalı olarak derogasyon senaryoları üretilerek bunların nasıl yönetileceğinin gerekçelendirilmesi çalışmanın özgünlüğünü ortaya koymaktadır.Anket yoluyla elde edilen orijinal veriler kullanılarak orijinal parametreler tahmin edilerek orijinal bölgesel arz esnekliklerin hesaplanması, 2012 veya daha sonrası (muhtemelen öngörüsü yapılmış verilerle 2023) makro sektör verileri ve hesaplanan esneklikler kullanılarak Spatial Denge Modelinin hem et hem de süt sektörü için oluşturulması çalışmanın özgün değerini ortaya koymaktadır. Proje söz konusu alanda ampirik katkı yapacak düzeydedir.NUTS I düzeyinde bölgesel fiyatların oluşumu, üretim ve tüketim dağılımının nasıl gerçekleşeceğinin tespiti de çalışmanın katkısı olacaktır.  Projenin AB sürecinde Türkiye Et ve Süt Hayvancılığına Olası Bölgesel Etkilerinin Analizini yapacak projenin özgün değerinin yeterli olduğu görülmüştür.  NUTS 1 düzeyinde arz esnekliklerinin hesaplanması literatüre ek bir katkı sağlayacaktır.	3,80
Önerilen projede, Türkiye ve dünya ticaretindeki değişimlerin sektörel bazda modellenip, analiz edilmesi yoluyla politika önerileri sunulması amaçlanmaktadır. İlk olarak, Türkiye ihracatı sektörel bazda rekabet gücü ve dışsal faktörler bileşenlerine ayrılmakta, daha sonra diğer ülkeleri de hesaba katan Markov modelleme tekniği ile hangi sektörlerin daha dinamik olduğu bilgisi elde edilmektedir. Genel olarak proje önerisinde, amaç ile yöntemler arasındaki ilişki yeterli düzeyde açıklanmamıştır. Projenin ilk kısmını oluşturan ayrıştırma analizi ile elde edilmeye çalışılan sonuç ortaya konulmamıştır ve bu kısmın projenin kalan kısmı ile ilişkisi açık değildir.Öneride, büyüme yazınında sıklıkla kullanılan Markov modelleme yönteminin dış ticaret alanında ilk kez kullanılacağı söylense de Proudman ve Redding (1997, 2000) ve Brasili vd. (2000)’ den sonra Tejasiwi (2006), Chen vd (2013), Pravat (2007), Varghese (2011), Lawless (2009), Zaghini (2005), Fert, vd. (2004), Eaton (2009), Fermandes (2007) ve pek çoklarında bu konu aynı yöntemle incelenmiştir.  Bu bağlamda önerinin ilk ve tek olması mümkün gözükmemektedir.	3,20
"Gelişmekte olan ülkelerin dış yatırımda neden bir atağa kalktığı sorusu literatürü meşgul etmeye başlamıştır. Önerinin Türkiye açısından yazına katkısı olacağı açıktır. Zira önerilen çalışma zamanlama olarak isabetlidir. Öngörülen bu projenin birbiri ile ilişkili iki amacı olduğu söylenmektedir; i) Neden Türk firmaları diğer ülkelerde yatırım yapmayı tercih ediyorlar? ve ii) Yatırım için gidilen ülkeler neden seçiliyorlar? Ülke seçiminin belirleyicileri anket yöntemi ile toplanacak verinin betimsel ve ekonometrik analizi yapılarak araştırılacaktır. Türkiye’den yapılan yatırımları ve nedenlerini incelemiş daha farklı çalışmalar da vardır. Bu bağlamda, Türkiye’ye dair mikro-veri tabanlı çalışmalar olmakla birlikte, bu çalışmada kullanılacak olan kesikli seçim modelinin özgün değere olumlu katkı sağladığı düşünülmektedir. Bununla beraber mülakatlar ve anket verisi için geliştirilen ekonometrik analizlerle kapsamlı bir çalışma yürütülmesinin hedeflendiği anlaşılmaktadır. Şöyle ki hem ekonometrik yöntem hem de veri toplama yöntemindeki bu yeniliklerin projenin önemi arttırdığı düşünülmektedir. Önerinin literatüre en büyük katkısı firma düzeyinde elde edilen niteliksel verilerle DYSY davranışının incelenmesi olacaktır.  "	4,40
Önerilen projenin amacının, dış ticaret yazınında en çok kullanılan ampirik model olan çekim (gravity) modeline mali devalüasyon ile ilgili değişkenler eklenerek, mali devalüasyonun dış ticaret akımlarına etkisini üç ülke (Portekiz, İspanya ve Yunanistan) ve Almanya için araştırmak olduğu belirtilmektedir. Çalışma, Franco (2011) ve de Mooij ve Keen (2012) çalışmalarına dayanmakta ve bu çalışmalara ilave olarak sabit etkiler vektör ayrıştırması, panel eş bütünleşme ve panel hata düzeltme modeli gibi ampirik yöntemlerle mali devalüasyona yenilik getirildiği söylenmektedir.Çekim modeli dış ticaret literatüründe sıkça kullanılan bir yöntemdir. Proje konusu, mevcut çalışmalarla güçlü bir şekilde ilişkilendirilmemiş ve yazına yapılacak olası katkılar muğlak kalmıştır. Bu nedenle, projenin özgün değerinin sınırlı olacağı düşünülmektedir. 	2,60
Proje önerisi, AB'ye uyum sürecinde Türkiye'de tarım işletmelerinin verimliliğini arttırmaya yönelik politikalar kapsamında arazi toplulaştırmasına gönüllü katılımı teşvik eden faktörleri ve özellikle erken emeklilik sisteminin bu faktörler içindeki önemini araştırmayı hedeflemektedir. Bu bağlamda, proje önerisi Türkiye İstatistiki Bölge Birimleri Sınıflandırması'na göre seçilecek pilot şehirler incelenerek, AB ülkelerinde tarım sektöründe uygulanan erken emeklilik uygulamasının Türkiye'de tarım sektöründe uygulanabilmesi için gerekli faktörleri belirleme amacı taşımaktadır. Türkiye'nin tarımsal istihdamı, tarımsal ürünlerin ihracatı bilgileri ve tarımsal üretimdeki verimsizlikler göz önünde bulundurulduğunda projenin konusu önemlidir. Fakat projede yer alan problemler ve problemlere önerilen çözüm yöntemlerindeki sorunlar projenin özgün değerinde önemli azalmalara sebebiyet vermektedir.Amaç ve kapsam etkin bir şekilde anlatılmamış, bulgular ile başlık arasında bağlantı kurulamamıştır. Ayrıca, tarım sektöründe erken emeklilik sisteminin yararlarından bahsedilmiş ancak bu durumun ülke ekonomisine getirebileceği ekstra yüklere dikkat çekilmemiştir.Proje önerisinde sıklıkla vurgulanan Polonya-Türkiye benzerliğinin daha dikkatli bir şekilde incelenmesi ve yapılan varsayımların tekrar gözden geçirilmesinin uygun olacağı düşünülmektedir.Proje kapsamında yapılacak olan saha çalışması sonucu proje ekibinin ne tür bilgilere ulaşmayı hedefledikleri açık değildir.  Proje önerisinde erken emeklilik sisteminin nasıl kurgulanacağına dair bir model yer almamaktadır. Keza, hangi koşullar altında böyle bir modelin çalışabileceği konusunda da bir tartışma yoktur. Çalışmanın ampirik kısmında kullanılabilecek istatistiksel veya ekonometrik yöntemler konusunda kapsamlı bilgi verilmediğinden projenin özgün değerini saptamak güçtür. Proje önerisinin özgünlüğünün kaynaklandığı öne sürülen bir diğer kısım araştırmada kullanılacak olan anket uygulamaları ve analizlerdir. Ancak anket çalışmasında kullanılacak sorular, bunların konu ile ilişkisi, anket çalışması sonucundaki istatistiki analizler ve bu analiz sonuçlarının tarımsal alan toplulaştırılması ve tarımsal arazilerin yeniden yapılandırılması konusunda yapacağı katkılar konularında yeterli bilgi verilmediğinden projenin özgün değerinin değerlendirilmesi zorlaşmaktadır.	2,33
Proje önerisi, Amerika Birleşik Devletleri’nde 1965 yılında uygulamaya konulan yaşa bağlı evrensel sağlık sigortası (Medicare) programının - ki bu programla birlikte 65 yaş ve üzerindeki fertlerin sağlık hizmetlerine ücretsiz ulaşımı sağlanmıştır - 55-64 yaş grubu kişilerin sağlık sigortası alma ve sağlık hizmetlerinden yararlanma kararlarını nasıl etkilediği üzerinedir. Projeyle sınanmak istenen sav bu yaş grubundaki kişilerin sağlık sisteminden ücretsiz yararlanmaya az süre kala sağlık sigortası satın alma eğilimlerini azalttıkları ve sağlık harcamalarını kıstıklarıdır. Proje ekibinin bu konu üzerine hâlihazırda çalışma raporu olarak yayınladıkları bir çalışmaları vardır. Projeyle hedeflenen çalışma raporundaki analizleri farklı bir veri seti kullanarak sağlamlaştırmak ve genelleştirmektir. Bu ana amaç dışında projede iki ek amaç daha vardır. Bunlardan birisi 2007-2008 krizinin, bir diğeri ise 2010 yılında gündeme gelen Bütçeye Uygun Hizmet Yasası'nın etkilerinin sınanmasıdır.Proje önerisinin özgün değerinin sınırlı olduğu düşünülmektedir. Çünkü literatürde sağlık sigortası olmayan kişilerin sağlık sigortası alma eğilimlerini ve sağlık hizmeti talebini inceleyen birçok çalışma bulunmaktadır. Örneğin, proje önerisinde ilgili literatürde en çok referans gösterilen RAND Sağlık Sigortası Deneyi ile ilgili herhangi bir benzerlik ya da farklılıktan bahsedilmemiştir. Proje önerisinin yöntem kısmında yer alan modellemelerdeki teknik ve ekonometrik yöntemler yeterince açıklanmamıştır. Önerilen yöntemin projenin amaçlarını ölçmekte yetersiz kalacağı düşünülmektedir. Bu durum projenin özgünlüğü azaltmaktadır. 	2,83
Proje önerisinde, pratikte ve literatürde çok iyi bilinen iki ödeme sisteminden hangisinin kullanılacağının sağlık sunucusu ve finansörü tarafından önceden bilinmemesini öngören, kura uygulamasına dayalı bir mekanizma tasarımı öne sürülmektedir. Önerilen mekanizmaya göre sigorta kurumu ile hastane arasında hasta bazlı ve hizmet bazlı olmak üzere iki anlaşma yapılacaktır. Proje sorusu, tamamen ekonomik bir soru olarak araştırmaya değebilecek bir problemi içermektedir.Önerilen sisteme göre herhangi bir hasta için ödemenin hangi sisteme göre yapılacağı hastane tarafından da sigorta kurumu tarafından da önceden bilinmeyecek ve hasta taburcu olduktan sonra kurayla belirlenecektir.  Ancak öneride temel hukuki prensipler açısından doğabilecek problemler konusunda herhangi bir tartışma sunulmamıştır.  Sonuçta çok masraf yapılan bir hasta için kura ile hasta bazlı bir ödeme yapılması söz konusu olabileceğinden hizmet sağlayıcının cayması, dava etmesi veya baştan kontrata imza atmaması mümkündür.Modellemede karşılaşılabilecek önemli problemlerden bir diğeri, asimetrik bilginin aksi yönde, yani sağlık hizmetleri talep eden tüketiciden sağlık hizmeti sunucusu yönüne aktarılması durumunda ortaya çıkabilecektir. Modelleme yapılırken sağlık hizmeti talep eden hastanın tipi veri olarak kabul edilmiştir, fakat hastane tarafından tam olarak anlaşılamaması durumunda teorik modellemede büyük bir eksiklik ortaya çıkacaktır.  Projede belirtilen “kura mekanizması” hizmet sunucusunun optimum hizmeti sunması konusunda iyi bir teşvik olabilir, fakat gözden kaçmaması gereken önemli nokta bu ödeme sistemlerini tüm tedaviler için (komplike ameliyatlar vb.) alternatif bir sistem olmayabileceğidir.  Bu durumlarda, sağlık hizmet sunumunda ödeme mekanizmasını incelerken sağlık hizmetinin tanımını da iyi yapmak gerekmektedir ve bu tanım en az ödeme mekanizması kadar karmaşıktır.  Son olarak proje daha temel bir sistemden başlayarak hiçbir tedbirin alınmadığı bir durumla kura sisteminin var olduğu durumu kıyaslamaktadır. Yukarıdaki çekincelere rağmen proje, ortaya koyduğu mekanizma açısından özgün değer içermektedir. 	3,83
Projedeki amaç 2004-2012 yılları arasında Türkiye'de yapılan kamu alımı ihalelerinin verimliliğini ölçmek ve bu ihalelerde hile olup olmadığını saptamaktır. Ayrıca, hile tespit edilen ihalelerin makroekonomik etkilerinin de proje çerçevesinde tartışılması amaçlanmaktadır. Türkiye'de kamu ihaleleri, GSYH'nın yaklaşık %7'lik kısmını oluşturmaktadır. Bu açıdan bakıldığında ihalelerin verimliliğinin tespiti, bunları belirleyen faktörlerin analizi ve ihalelerde hile riskini artıran faktörlerin belirlenmesi, ihalelerdeki verimliliği artırmada büyük önem taşımaktadır.Kamu ihalelerinin verimliliğinin Türkiye özelinde kapsamlı bir şekilde ilk defa bu proje sayesinde çalışılacak olması ve proje çerçevesinde farklı hile tespit yöntemlerinin kullanılması projeye özgün değer kazandırmaktadır. Öte yandan, yasal delillere dayanmayan hiçbir mevcut yöntemin, hileli anlaşmanın kesin bir şekilde saptanmasını sağlayamayacağı açıktır. Bununla birlikte politika yapıcılar için bu projenin önemli çıktılarından bir tanesi elektronik ihale sistemine geçişin ihalelerdeki hile üzerine etkisinin değerlendirilmesi olacaktır. Sistemde olası iyileşmelerin neler olabileceği bilgisi ihalelerin daha verimli sonuçlanmasına katkıda bulunacaktır. Proje önerisinin yöntem kısmında literatüre özgün değer katacağı varsayılan ve bu proje çerçevesinde geliştirileceği belirtilen hile tespiti teknikleri, yöntemsel ve ekonometrik olarak yeterince açıklanmamıştır. Var olan tekniklerden nasıl farklılaştığı daha açık bir şekilde anlatılmalıdır.Çalışmada, Kamu İhale Kurumu’ndan (KİK) temin edilmiş 2004-2012 yılları arasında Türkiye'de yapılan bütün kamu alımı ihalelerinin ayrıntılı bilgisini içeren bir veri seti kullanılacaktır. Bu veri setinde 815.462 kamu alımı ihalesi hakkında ayrıntılı bilgi yer almakla beraber, verinin çerçevesi en düşük ve en yüksek tekliflerle sınırlıdır. Ancak, 2010 sonrası dönemde ihalelerde verilen bütün tekliflerin bilgileri mevcuttur. Bu veri setinde 1.452.816 gözlem bulunmaktadır. Bu kadar geniş bir veri seti ile çalışılacak olması çalışma için çok büyük bir avantajdır. Veri setinin Bilim, Sanayi ve Teknoloji Bakanlığı verileri ile birleştirilip veri setinin daha da zenginleştirilmesi de planlanmaktadır. Geniş ve zengin bir veri setinin kullanıyor olması projenin çıktılarının daha güvenilir olmasını sağlayacak ve uluslararası saygın dergilerde yayınlanma şansını artıracaktır. KİK veri setinin çok kapsamlı olması, sektörler arasındaki farklılıkların araştırılmasına imkân da sağlamaktadır. 	4,17
"Bu projenin temel amacı fiyat düzeyindeki genel bir artışın tüm toplumsal grupları ve farklı gelir gruplarını aynı şekilde ve eşit düzeyde etkilemediğini gösterecek toplumsal gruplar ve gelir grupları düzeyinde farklılaştırılmış fiyat endeksleri türetmektir. Araştırmacı Broda ve Romalis’in ABD için yaptığı iki çalışmayı (2008; 2009) Türkiye için yapmayı hedeflemektedir, ancak bu çalışmanın referans bilgileri projede belirtilmemiştir. Projenin en özgün yanı, araştırmacıların daha önce başka çalışmalarda ayrıntılı bir şekilde oluşturmuş oldukları sınıfsal tanımları, sınıflar arası fiyat farklılıklarının tespit edilmesinde kullanacak olmalarıdır. Bu şekilde, yaratılan fiyat endeksleriyle farklı sınıfsal kesimlerin çeşitli politikalardan nasıl etkilendiğini ortaya çıkarabilecek bir veri seti hazırlanmış olacaktır. Fakat asıl özgünlüğün fiyat endeksinin oluşturulmasından daha çok, farklı gelir gruplarının gıda ve gıda dışı harcama kalıplarının belirlenmesi olduğu düşünülmektedir.  Bu özgünlüğün de proje önerisinde yer almadığı görülmektedir.Özellikle yoksulluk yazınında gıda dışı yoksulluk sınırını oluşturmanın ne kadar problemli olduğu sıklıkla belirtilmektedir. Buradaki temel problem, tercih ve ikame problemidir. İkame problemi bu projede göz önüne alınmaktadır. Ancak, gelire dayalı enflasyon hesabında düşük gelirli tüketiciler, fiyatları göreceli olarak düşük olan mallara yönelirler. Dolayısıyla onların maruz kaldığı enflasyonun düşük çıkması bir içsellik söz konusu olduğundan anlamlı olmayacaktır. Projede yüzde 20'lik gelir grupları bölge ayrımı göz ardı edilerek oluşturulmaktadır. Bu durumda örneğin Akdeniz, İstanbul ve Güneydoğu Anadolu bölgesinden üç ayrı katılımcı aynı grubun içinde analiz edilecektir. Oysaki bu üç katılımcı farklı ikame ve tercihlere sahip olabilirler. Türkiye gibi bölgesel farklılıkların yüksek olduğu ülkelerde, bölge etkisi göz ardı edilerek oluşturulacak olan fiyat endekslerinin hata payı barındırma olasılığı yüksektir.Sonuç olarak, projenin özgünlüğü sınırlı görünmektedir."	2,20
Proje önerisi, Türkiye için çeşitli mutluluk endeksleri oluşturmayı hedeflemektedir. Yaşam kalitesini ve mutluluğu, gelir dışında etkileyebilecek pek çok etmenin bulunduğunu ve bu etmenlerin sosyal ve ekonomik politikalar oluştururken politika yapıcıları tarafından dikkate alınmaları gerektiği literatürde de ileri sürülmüştür. Konu önemli ve üzerinde düşünülmesi gereken bir konudur.Türkiye’de 2003 yılından itibaren TÜİK tarafından yapılan Yaşam Memnuniyet Araştırmasının bu konuda eksik kaldığı düşünülmektedir. Önerilen projede geliştirilecek yeni endekslerin bu eksiklikleri gidereceği savunulmaktadır, ancak bu eksikliklerin tam olarak neler olduğu ve nasıl giderileceği proje önerisinde yeterince açıklanmamıştır. Pek çok ülkede yapılan World Values Survey’de değerler açısından pek çok veri yer almaktadır. Bu projenin burada olmayan hangi veriyi içereceği açık değildir. Proje mutluluk temasını önemli olarak değerlendirmekte ve Türkiye için bir ölçüm araştırması yapmayı hedeflemektedir. Refah ölçümlü araştırmalar yaygın olmakla birlikte, mutluluk ölçümlü araştırmaların dünyada yeni ve az olduğundan bahsedilerek proje önerisi gerekçelendirilmektedir. Bu gerekçe, bir projeyi özgün kılmak için yeterli bir gerekçe değildir.Ayrıca, daha önce başka ülkeler veya kurumlar tarafından hazırlanmış olan ve görece yeni bir kavram olan Ülke Mutluluk Endeksinin Türkiye geneli ve ayrıca bazı alt gruplar için de oluşturulması hedeflenmektedir. Dünyada yeni bir kavram olmamakla beraber Türkiye’de henüz bu kapsamda bir endeks oluşturulmamıştır. Ancak, Birleşmiş Milletler ve OECD'nin yaptığı bazı çalışmalarda Türkiye’nin de içinde yer aldığı bazı endeksler oluşturulmuştur. Uluslararası endekslerin dışında bir endeksin oluşturulması, anlamlı olabilir, ancak karşılaştırma açısından sorunlar ortaya çıkartacaktır. Bu anlamda Türkiye’nin Gayrı Safi Milli Mutluluk Endeksini bulmak hedeflenen etkiyi yaratmayacaktır.En önemli eksikliklerden biri de bu çalışmanın kesit veri ile yapılıyor olmasıdır. Bu tip araştırmalar zaman içerisinde tekrar edilmediği takdirde bir anlam ifade etmeyebilirler. Özellikle o döneme etki eden dışsal etkilerin kontrol edilip edilmeyeceğine dair bir bilgi yoktur. Bu yanı ile önerilen bu projenin var olan veri setlerine önemli bir katkı sağlaması kuşkuludur. Proje sadece var olan çalışmaların Türkiye için uygulanması ile yetinmeyip, yöntem olarak da yenilik getireceğini iddia etmektedir ki bu yöntem hakkında tam olarak bilgi edinmeden bu çalışmanın özgün değer üreteceğini söylemek de mümkün değildir.	2,20
"Para yanılsamasının bireysel düzeyde ölçülmesi, kişilerin piyasada gösterdikleri rasyonel veya irrasyonel davranışları anlamakta yardımcı olacaktır. Piyasanın temel aktörlerinden olan bireylerin davranış mekanizmalarını anlamaya yönelik çalışmalar, piyasaların verimliliğini arttırmak için önemli veri girdisi sağlayabilirler. Ne var ki, önerilen projenin desteklenecek kadar özgün değer taşıdığı yönünde bir kanaat, panel tartışması sırasında oluşmamıştır. Panelistler, deneysel iktisat projelerinin Türkiye'de de hayata geçmesi ve bu konuda bir birikimin oluşmasının desteklenmesi gerektiği konusunda fikir birliği içindedirler. Türkiye’de para yanılsaması üzerine yapılan ilk deneysel çalışma olma niteliğini taşıyacağı için, bu proje önerisi de heyecanla karşılanmıştır. Ne var ki, kurgu ve yöntem konusunda (aşağıda belirtilecek olan) ciddi kuşkular dile getirilmiştir.Para yanılsaması reel parasal değerlerden çok nominal parasal değerler açısından düşünme eğilimi olarak açıklanabilir. Para yanılsaması olmayan bir kişi, geliri ve enflasyon düzeyi aynı oranda artarsa tüketimini değiştirmeyecektir. Hane halkı panel anketleriyle bu sorunun cevabı literatürde araştırılmış ve para yanılsamasının olduğu reddedilememiştir (Örneğin; Boes, Stefan, Markus Lipp, and Rainer Winkelmann. ""Money illusion under test."" Economics letters 94.3 (2007): 332-337). Bu projede ise, para yanılsamasının seviyesinin, laboratuvar deneyleriyle ölçülmesi amaçlanmaktadır. Panelistler, önerilen deneysel kurgunun bu amaca hizmet edemeyeceği görüşündedir. "	3,40
Bu çalışmanın temel amacı liselerden mezun olan Denizli İl ve İlçelerinde eğitim görmüş öğrencilerin üniversite giriş sınavındaki akademik başarılarını etkileyen değişik faktörleri ve bu etkilerin düzeylerini belirlemektir. Akademik performansın (YGS) belirleyicilerinin araştırılması başlı başına önemli olmakla birlikte, Milli Eğitim Bakanlığı, öğretmenler ve aileler açısından da büyük bir öneme sahiptir. Mekânın, başarı üzerinde ne kadar etkisi olduğunu bulmak, literatürde var olan fakat Türkiye'de uygulanmamış bir konudur.Ancak, bu konuda ÖSYM tarafından 2002 ve 2008 yıllarında üniversite giriş sınavlarında öğrencilere uygulanmış anketler bulunmaktadır. Bu anketleri kullanarak yapılmış çalışmalar da mevcuttur. Önerilen çalışmanın mevcut çalışmalara nasıl bir katkıda bulunacağı tam olarak ortaya konulmamıştır. Denizli ilinin böyle bir çalışma için neden seçildiği açıklanmamıştır.	2,60
Projede önerilen çalışma, bugüne kadar yapılan çalışmalardan iki noktada farklılaşmaktadır: Türkiye üzerine sektörel olarak daha detaylı bir çalışma yapılması ve daha güncel olan verilerin kullanılmasıdır. Daha önce Türkiye üzerine yapılan iki çalışma HBA veri seti kullanırken, bu çalışma GYKA ile yeni ve farklı bir veri seti ile bir uygulama yapacaktır. Ayrıca bu proje yapısal dönüşümün beraberinde getirdiği sektörel dağılım değişikliklerini sadece tarım-tarım dışı çerçevesinde sınırlandırmayıp, analizlerin tarım, sanayi ve hizmet sektörleri ve işsizler grubu arasındaki geçişleri kapsayacak şekilde ele alınmasını planlamaktadır. Bu açıdan, işgücü piyasası durumları beşe çıkarılmakta, geçiş olasılıkları kadın ve erkek için ayrı olarak tahmin edilmektedir. Türkiye için yapılmış olan benzer çalışmalar daha az sayıda durumu incelemiştir.Proje önerisi, önceki eleştirilerden yola çıkılarak revize edilmiş ve önerinin özgün değeri arttırılmıştır. Kadın ve erkek kırılımı ve işgücü piyasasının talep tarafına ilişkin ilave değişkenler çalışmanın katkısını çoğaltmıştır. Türkiye'de işgücü piyasasının dinamiklerini anlamada kayda değer bir katkı yapması beklenebilir. Ancak, önceki değerlendirmelerde yer alan, uluslararası literatür açısından sadece Türkiye'den bir uygulama örneği sunarak bir katkıda bulunmasında bir değişiklik gözlenmemektedir.	4,33
Bu araştırma önerisi, işgücü devir hızının işgücü verimliliği üzerindeki etkilerini İstanbul ilinde 600 tekstil firmasına uygulanacak anket sorularından elde edilecek verilerle incelemeyi amaçlamaktadır. Daha önceki başvuru ile ilgili panel raporunda, bu çalışmanın, konuyu Türkiye’de işgücü piyasasının yapısal özellikleri ve işgücü piyasasında esnekliği arttırmaya yönelik politikalar bağlamında konumlandırması halinde özgünlük taşıma potansiyeli bulunduğu belirtilmiştir. Bu panel de aynı görüşü paylaşmaktadır. Ancak revize öneride bu yönde herhangi bir ekleme veya değişikliğe gidilmediği görülmektedir.İş gücü devir hızı ile verimlilik arasındaki ilişki konusunda ilgili yazındaki uluslararası çalışmalar farklı sonuçlara ulaşmıştır. Önerilen proje tek bir sektöre odaklanarak, verimlilik ile devir hızı arasındaki ilişkiyi ortaya koymayı hedeflemektedir. Bu yazına katkı sunabilmek amacıyla aradaki nedensellik ilişkisinin içselliği de dikkate alarak ekonometrik olarak ortaya çıkarılması beklenirdi. Proje kapsamında bu tür bir hedef bulunmamakta, dolayısıyla da metodolojik, kavramsal ya da kuramsal olarak bir özgün katkı ortaya konulmamaktadır. Önceki eleştiriler dikkate alınarak, literatür taramasında iyileştirmeler yapılmış, gerek uluslararası gerekse Türkiye bağlamında daha fazla esere atıfta bulunulmuştur. Öte yandan, çalışmanın konu ve kapsamında işgücü verimliliği ve devir hızı arasındaki ilişkinin Türkiye için hesaplanmasının önemi yeterince açıklanmamıştır. Bu çalışmanın var olan literatürle ilişkisi, nasıl bir boşluğu dolduracağı ve tekstil sektörü ile ilişkisi yeterince tartışılmamıştır. 	2,33
Proje önerisinin temel amacı İstanbul Sanayi Odası tarafından yayınlanan 2011 yılının en büyük 1000 firmasında açık inovasyon uygulamalarının varlığını tespit etmek ve açık inovasyonun var olduğu ölçüde firmanın inovasyon ve ekonomik performansına ne derece etki ettiğini sektör bazında ölçmektir.Firmaların yatay ve dikey işbirliğine dayalı açık inovasyon süreçleri üzerine odaklanılması ve analizin sektör bazında yapılmasının projenin özgün değeri olduğu ifade edilmiştir. Proje önerisi sanayileşmenin derinleşmesi ve yaygınlaşması konusunda farklı bir bakış açısı getirme ve yeni bir inovasyon stratejisi ile sanayileşme yolunda yeni bir perspektif geliştirme iddiası içermektedir. Açık inovasyon konusu ülkemizde hak ettiği önemde çalışılmamıştır. Bununla beraber, açık inovasyon kavramı bu isim altında olmasa bile çok sayıda çalışmaya konu olmuştur. Yazında, firmaların, diğer firmalar, kurumlar, üniversitelerle işbirlikleri analiz edilmiştir. Kümelenme üzerine çalışmalar bulunmaktadır. Proje önerisi “açık inovasyon” başlığı altında sunulmuş olsa da temel olarak inceleyeceği konuların firmanın işbirliğine gitmesini belirleyen faktörler ile işbirliği başarısı algısının firma performansına etkisi ile sınırlı olduğu anlaşılmaktadır. Çalışmada, firma performansını belirleyen diğer faktörler analize yeterince katılmamıştır. Bu açıdan bakıldığında projenin özgün değerinin sınırlı olduğu düşünülmektedir. 	2,67
"Proje önerisinde, Türk yükseköğretim sisteminde faaliyet gösteren üniversitelerin araştırma geliştirme potansiyeli bakımından etkinlik analizinin yapılması ve bu analiz sonucunda ulaşılan etkinlik skorlarını etkileyen faktörlerin incelenmesi amaçlanmaktadır. Bu amaçla Veri Zarflama Analizi (VZA) ve Tobit modelleri kullanılmak istenmektedir. Seçilen yöntemler hipotezleri test etmek için yaygın olarak kullanılan yöntemlerdir. Proje önerisinde her ne kadar kullanılacak yöntem ve değişkenlerden bahsedildiyse de bu yöntemler ve modellerde ele alınacak değişkenler yeterince detaylı ele alınmamıştır. Özellikle çalışmada tahmin edilecek olan Tobit modelin spesifikasyonundan neredeyse bahsedilmemiş, sadece etkinliği belirleyen faktörleri açıklamak için Tobit modelinin tahmin edileceği vurgulanmıştır. Aynı eleştiri VZA için de geçerlidir. Bu modellerin neden seçildiği ve modellerin üstün ve zayıf yönleri proje önerisinde açıklanmamıştır. Yöntemlerin ne kadar etkin olduğunun tartışılması bir yana, sistematik veri setine ulaşma zorluğunun nasıl aşılacağı çalışmada belirtilmemiştir.Proje önerisinin yapılacak inceleme, veri toplama şekli, durum saptama yönleriyle diğer çalışmalardan farklılaşmadığı düşünülmektedir. Öneride incelenecek modellerde yer alacak değişkenler benzer konuda yapılan çalışmalarda yaygın olarak kullanılan değişkenlerdir. Ayrıca bu değişkenler ile yükseköğretim kurumlarının araştırma geliştirme etkinliğini sağlıklı ve anlamlı bir şekilde ortaya koyabilmek de hayli zor görünmektedir. Etkin olmayan üniversiteler için önerileceği söylenen potansiyel iyileştirme önerilerinin hangi yöntemlerle ve neye göre geliştirileceği de yeterince açık değildir. OECD ülkelerinin hangi yöntemlerle sağlıklı ve anlamlı bir şekilde karşılaştırılacağı da bir diğer eleştiriye açık noktayı oluşturmaktadır. Önerilen yöntem ve kullanılacak değişkenler itibariyle çalışmanın özgün değer yönü zayıftır ve bir yenilik getirmemektedir.Ayrıca proje yürütücüsünün daha önce yaptığı  ""Avrupa Birliği Ülkeleri ve Türkiye’de Yükseköğretimde Etkinliği Belirleyen Faktörler"" ve ""Analysis of the Determinants of Universities Efficiency in Turkey: Application of the Data Envelopment Analysis and Panel Tobit Model"" adlı çalışmaları bulunmaktadır. Önerilen çalışmanın bu çalışmalara göre ne şekilde bir ilerleme sağladığı ortaya konulmamıştır. Çalışmada metodolojik ya da kuramsal olarak özgün bir katkı bulunmamaktadır."	1,67
Bu projenin temel amacı Türkiye ve diğer OECD (28 ülke için) ülkelerindeki ham petrol ve akaryakıt ürünlerine (benzin, mazot ve LPG) olan talebin fiyat ve gelir esnekliklerini, tüketim bileşiminin zaman içerisindeki geçirdiği değişimi dikkate alarak karşılaştırmaktır. Farklı akaryakıt türlerinin esnekliklerinin tahmin edilmesi değişik ülke ve ülke grupları için literatürde daha önce birçok defa incelenmiş bir konudur. Ayrıca literatürde fiyat ve gelir esneklikleri de yaygın olarak tahmin edilmektedir. Çalışmada kullanılacak ürünlerin fiyatları çok farklı nedenlerle piyasa koşullarını yansıtmamaktadır. Özellikle bu fiyatların belirlenmesinde etkili olan vergi ve çevre politikalarına modellemede yer verilmediği görülmüştür. Diğer taraftan, çalışmaya özgünlük katabilecek yöntemin kullanım gerekçesi ise yeterince belirtilmemiştir. Dolayısıyla içerik itibari ile çalışmanın yeterince özgün olmadığı düşünülmektedir. 	2,17
Proje önerisi uygulamalı mikroekonometride kullanılan Hotz-Miller tahmin yönteminin dış borç iflas literatüründe kullanılan dinamik rekursif genel denge modellerine uygulanmasını amaçlamaktadır. Dış borç iflas modellerinin sabit nokta teoremine dayalı olmalarının yarattığı teknik kısıtlardan dolayı modellerin kantitatif alanda performansı sınırlı kalmakta ve modelleri kantitatif tahmin özelliğinden yoksun bırakmaktadır. Önerilen proje bu sınırları ortadan kaldırması açısından özgün olarak değerlendirilmiştir. Genel denge modellerinde sadece geçmişinde iflas yaşamış ülkeler için iflas riski hesaplanabildiği halde önerilen yöntemle birlikte bütün ülkeler için bu riskin hesaplanması mümkün olabilecektir. Bu nokta, projenin önemli özgün yanlarından bir tanesi olarak öne çıkmaktadır.Proje başarılı bir şekilde tamamlandığında, ülkelerin dış borç iflas riskine ilişkin öngörüde bulunabilme açısından önemli bir özgün değere sahip olacaktır.	4,60
Proje önerisinin amacı finansal gelişme ve derinleşmenin büyüme üzerindeki etkilerini incelemektir. Bunun içinde Hansen eşik regrasyon yöntemi kullanılacağı ifade edilmektedir. Ayrıca mevcut uygulamaların doğrusallık varsayımıyla yapıldığı ancak bu varsayımın mevcut çalışma ile korunmayacağı ifade edilmektedir. Bütün bunların neden ve nasıl yapılacağı konusunda tatmin edici bir açıklama yapılmadığı düşünülmektedir. Bu nedenle proje önerisinin özgün olduğu şüphelidir.Diğer yandan literatürde benzer çalışmalar da söz konusudur. Bu öneride finansal derinlik- büyüme ilişkisinin ve finansal kırılganlık finansal şişkinlik ilişkisinin doğrusal olmayan yöntemle araştırılması amaçlanmıştır. Proje önerisi hem teorik, hem de ampirik olarak yoğun bir şekilde irdelenen bir konuyu incelemektedir. Finansal gelişme ve büyüme ilişkisi literatürde oldukça çalışılan bir konu olduğu düşünülmektedir. Krizlerle ilgili yapılacağı söylenen analizle ilgili yeterli açıklama yer almamaktadır. Krizlerin nasıl ölçüleceği, ekonometrik analizin nasıl gerçekleştirileceği ile ilgili bir açıklama bulunmamaktadır.Öneride finansal gelişmenin belli bir eşik değerden sonra büyüme yerine krizlere neden olacağı belirtilmektedir. Bu nedenle büyüme denklemi oluşturularak finansal gelişme ve büyümenin belirleyicileri olan bazı makroekonomik değişkenler için eşik değerlerin tespit edilmesi amaçlanmaktadır. Bunun için Hansen (1999, 2000) yöntemi kullanılacaktır. Ancak doğrusal olmayan teknikler finans büyüme literatüründe sıklıkla kullanılmaktadır. Bu nedenle gerek teorik, gerek ampirik olarak projenin özgün değere sahip olduğu söylenemez.	1,83
Önerilen projenin amacı yükselen piyasa ekonomilerindeki yabancı banka varlığının makroekonomik dalgalanmalar konusundaki rolünün incelenmesidir. Toplanacak olan veriler projenin özgün değerlerinden biri olarak belirtilmiştir. Böyle bir veri setinin toplanması başka çalışmalara da katkı sağlayabilir ve bu açıdan önem arz etmektedir. Fakat verilerin toplanmasıyla ilgili problemler yaşanması olasılığı göz önünde bulundurulduğunda projenin özgün değerini azaltıcı etki yapacağı düşünülmektedir.Yabancı bankaların olması ülke kırılganlıklarının düşük olması durumunda sorun yaratmayacaktır, ancak ülke kırılganlıklarının yüksek olduğu durumlarda daha fazla etkileneceği açıktır. Bir ülkede eğer ekonomik istikrarsızlık ve kırılganlıklar yüksekse yerli bankalar da belirsizliğin arttığı dönemde kredi arzını kısacaktır. Ancak kamu bankaları bu dönemlerde devreye girebilirler. Bu bağlamda öneride özel, kamu ve yabancı banka ayrımının vurgulanmasının önemli olacağı düşünülmektedir. Bu nedenlerle proje önerisinin yeterince özgün olmadığı düşünülmektedir.	3,33
Proje önerisi, ekonomik büyüme sürecinde ülke gruplarının yakınsama kulüpleri şeklinde kümeleşmelerini kesirli tümleşme, en büyük hizip bulma algoritması gibi yöntemlerle incelemeyi amaçlamaktadır. Öneride, ilk olarak ülke gelirleri arasındaki farkların kesirli tümleşme özelliklerine dayanarak farklı yakınsama özellikleri tanımlanacaktır. Daha sonra, ele alınan ülkelerin tüm ikişerli ülke-yıl gelirleri arasındaki fark serilerinin kesirli tümleşme özellikleri analiz edilecektir. Son olarak da, en büyük hizip bulma algoritmasına dayanarak, belli yakınsama özelliklerini gösteren ülke kümelerinin bulunması planlanmaktadır.Daha önceki çalışmaların aksine bu öneride, yakınsama kulüplerinin üyeleri gelişmişlik, bölgesel yakınlık, ekonomik birliklere üyelik gibi özelliklere bağlı olarak a priori olarak değil, zaman serisi, kombinatoryal optimizasyon ve çizge kuramı yöntemlerinden oluşan ampirik analiz suretiyle belirlendiği için öneri özgün olarak değerlendirilmiştir. Proje sonucunda içsel olarak elde edilecek kümelenmeler, a priori gruplama yöntemlerle elde edilen kümelenmelerle de karşılaştırılabilecektir.  Bu aşamada karşılaştırmanın, özellikle ülkelerin ekonomik özelliklerine bağlı olacak şekilde detaylandırılması önerinin özgün değerini daha da arttıracaktır.	3,33
Proje önerisi Türkiye’de finansal gelişme ve istikrarsızlığın, büyüme ve büyümenin kaynakları olan sermaye birikimi ve verimlilik üzerindeki etkilerini incelemeyi amaçlamaktadır. Çalışmada, finansal gelişme, istikrarsızlık ve büyüme arasındaki ilişki, üretim fonksiyonu yaklaşımı çerçevesinde, 1989Q1-2010Q4 dönemi üç aylık verileri kullanılarak Johansen Eşbütünleşme ve etki-tepki analizleri kullanılarak incelenmesi planlanmaktadır. Proje önerisinin özgün değeri birkaç açıdan sınırlıdır. Türkiye üzerine yapılan çalışmalar, sadece iki değişkenli (büyüme ve finansal gelişme) analizlerle sınırlı olmayıp, bunların yanı sıra dışa açıklık ve farklı kontrol değişkenlerinin yer aldığı çalışmalar da mevcuttur. Bu anlamda literatür taraması geniş tutulmamıştır. Dolayısı ile konuya üretim fonksiyonu açısından yaklaşması, finansal gelişmenin sermaye birikimi ve verimlilik üzerine etkisinin incelenmesi özgün katkısını sınırlandırmaktadır.  Ancak verimlilik ve sermaye stoku kanallarının daha detaylı ele alınması ve nasıl ortaya konacağına dair yöntemlerin açıklanması beklenmektedir. Ayrıca çalışmada kullanılacak Y, K ve L değişkenlerine ilişkin veriler başka bir çalışmadan hazır olarak kullanılacaktır. Yine proje yürütücüsünün önceki bir çalışmasında elde ettiği TFV verisinin aynı yöntemle araştırma dönemi için güncelleneceği anlaşılmaktadır. Önceki ampirik literatürde finansal sektörün farklı boyutlarını kapsayan finansal gelişme indeksleri de bulunmaktadır.  Proje önerisinde, araştırmanın konusu olan dönemdeki makroekonomik yapısal kırılmaların analize nasıl dahil edileceğini açıklamamaktadır. Son olarak, analizler için önerilen yöntem (Johansen Eşbütünleşme ve etki-tepki analizleri) standart uygulama olup, yöntem açısından literatüre özgün bir katkı yapmamaktadır.	2,67
Proje önerisinde, son yıllarda giderek artan uluslararası finansal bütünleşme olgusunun ekonomik büyüme üzerindeki etkisinin doğrusal olmayan modeller yardımı ile tahmin edilmesi amaçlanmaktadır. Önerinin amacı, uluslararası finansal bütünleşmenin ekonomik büyüme üzerindeki etkisinin ülkelerin yapısal ve makroekonomik özelliklerine göre değişiklik arz edip etmediğini incelemektir. Önerilen çalışmada finansal açıklığın büyüme üzerindeki etkisinin finansal gelişmişlik, kurumsal kalite ve yönetim, makroekonomik politikalar ve ticaret bütünleşmesi gibi faktörlere göre asimetrik olup olmadığı doğrusal olmayan bir model kullanılarak incelenmesi planlanmaktadır.Finansal gelişme, finansal açıklık, finansal bütünleşmenin ekonomik büyümeye etkileri konusunda literatürde çok sayıda çalışma mevcuttur. Bunların çoğunluğu, ad hoc bir model çerçevesinde teorik veya algısal bazı değişkenlerin etkilerini analiz etmektedir. Ancak bu öneri, finansal bütünleşmenin büyüme üzerindeki etkisinin, ülkelerin finansal piyasalarının derinliği, kurumsal kalitesi, dış ticarete açıklığı ve fiyat istikrarı gibi özelliklerine göre farklılaşabildiği gerçeğinden hareket etmektedir. Ülkeler arasındaki asimetrik yapıların dikkate alınması ve doğrusal olmayan modellerin kullanılması, ülkelerin sahip olması gereken eşik değerlerin belirlenmesi bu projeyi farklılaştırmakta ve özgünlüğünü yükseltmektedir. Literatürde finansal bütünleşme-ekonomik büyüme ilişkisindeki eşik etkilerini inceleyen çalışmalar olmakla birlikte, bu etkileri doğrusal olmayan modeller kullanarak inceleyen çalışma sayısı yok denecek kadar azdır. Bu çalışmada finansal bütünleşmenin ekonomik büyüme üzerindeki etkisi Panel Yumuşak Geçişli Regresyon Modeli (PSTR) kullanılarak incelenecektir. Bu bakımdan literatürde finansal bütünleşmenin büyüme üzerindeki etkisini PSTR modelini kullanılarak inceleyen ilk çalışma olacağından önerinin özgün değeri artmaktadır. PSTR modeli, finansal bütünleşmenin büyüme üzerindeki etkisini, her ülke için ayrı ayrı tahmin etmemize olanak tanıdığından, çalışma sonucunda, Türkiye’nin de finansal serbestleşmeden nasıl etkilendiği, sağlanması gereken finansal gelişmişlik, kurumsal kalite, dış ticaret açıklığı, fiyat istikrarı, bütçe açığı vb. önkoşullardan hangilerini sağlayıp hangilerini sağlayamadığı ortaya çıkmış olacaktır. 	3,50
Öneride, Türkiye'de 1980 sonrası dönemde yatırım teşviklerinin istihdam, büyüme ve ihracat üzerine etkilerinin incelenmesi planlanmaktadır. Hazine Müsteşarlığı, TÜİK ve Ekonomi Bakanlığı gibi kurumlardan elde edilen verilerin eşleştirilmesinin yapılacağı ve yatırım teşvik politikalarının etkinliğinin inceleneceği ifade edilmektedir. Bu haliyle, önerilen projenin literatüre en önemli katkısının yeni bir veri seti hazırlanması olacağını ifade etmek mümkündür. Ancak proje önerisinde Türkiye için benzer bir veri setinin (Ersel, 2005) kullanıldığından bahsedilmekte, buna karşılık proje sonunda elde edilecek veri setlerinin mevcut verilerden farklarının neler olacağı belirtilmemektedir.Ayrıca elde edilecek sonuçlarla yani teşviklerin sektörel bazda etkinliğinin tespit edilmesi ile hangi sektör ve ürünlerin ön plana çıkarılarak teşvik edileceğinin ayrıntıları açıklanmamaktadır. Teşviklerin etkinliği ile hangi ürün ve sektörlerin ön plana çıkarılması ve hangilerine teşvik sağlanması konusu, ayrıca inceleme ve araştırma gerektirmektedir. Sonuç olarak, son 30 yıldır yürütülen teşviklerin sektörel ve makro etkilerinin analizi açısından önem taşıyan çalışmanın özgün değeri, veri toplama ve bu verileri analiz etmek konusunda göstereceği başarıya bağlıdır. Ancak çalışmanın özet, kapsam ve yöntem bölümlerinde sağlanan bilgiler proje teklifinin bu iddialı özgün değeri yaratacak bir proje çalışmasından uzak olduğunu göstermektedir. Bu nedenlerle proje önerisinde belirtilen bu iki konunun en azında proje önerisi çerçevesinde birbirleri ile ilişkisi anlaşıl(a)mamakta ve tutarsızlık göze çarpmaktadır. Bu gerekçelerle proje önerisi yeterince özgün bulunmamıştır.	2,33
Araştırma önerisinde, Borsa İstanbul (BIST) bünyesindeki firmaların fiyat aralıklarının bileşenlerinin ekonometrik olarak tahmin edileceği, BIST'te limitli emir işlem süreleri ile ilgili ekonometrik bir model geliştirileceği ifade edilmektedir. Projede iki temel amaç hedeflenmektedir. Bu amaçlar için ekonometrik modeller kurulması düşünülmektedir. Her iki amaç için de literatürde benzer çalışmalardan örnekler verilmekte ve BIST'e uygulanması hedeflenmektedir. BIST'ten 3 aylık dönem içinde detaylı veri alınarak tahminler için kullanılacak veri altyapısının oluşturulması hedeflenmektedir. BIST için bu tür bir analizin yapılacak olması proje önerisinin orijinalliğini göstermektedir. Ancak her iki analizden çıkacak sonuçların güvenilirliği konusu şüphelidir. Bu tür analizler, (mümkünse), 1 kredi çevrimini içerecek süreyi kapsayacak serilerin kullanılması ile daha sağlıklı sonuçlar üretebilecektir. Herhangi bir borsada işlemler birçok faktöre bağlı olarak değişmekte ve ekonominin genel durumu ile de ilişkili olmaktadır. Seçilecek herhangi bir üç ay hem mevsimsellik problemi, hem de kısmi bilgi içerebileceğinden proje yürütücüsünün ifade ettiği gibi bir politika sonucu içerecek çıktılara sahip olması güçtür. Ancak çok uzun süre kullanılırsa, veri büyüklüğü son dönemlerin tartıştığı büyük veri (Big Data) analizi içerecek ve gerçek bir özgün değere sahip olabilecektir. Ayrıca proje sonucu çıkacak veri diğer araştırıcılar için de çok değerli bir bilgi kaynağı haline gelebilecektir.Proje yürütücüsünün 2009-2010 döneminde TÜBİTAK bünyesinde yürütmüş olduğu projenin, önerilen yeni proje ile olan farklarının ve hangi faydaları katma değer olarak sağlayabileceğinin detaylı olarak tartışılması gerekmektedir. 	2,80
Proje önerisi, dış yardımların, yardımı veren ve alan ülkelerin büyüme oranları, refahı ve diğer makroekonomik değişkenleri üzerine olan eş anlı etkisini, iki ülke arasındaki stratejik, ticaret ve doğrudan yatırım ilişkilerini de içeren, iki ülkeli dinamik bir genel denge modeli çerçevesinde inceleyecektir.Dış yardımın etkilerini, bir genel denge modeli çerçevesinde, yardım alan ülkenin karakteristik özelliklerine, yardımın cinsine ve yardım yapılan alanlar baz alınarak değişip değişmediğine göre incelenmesi, bunun derecesini ölçümlemesi, bununla kalmayıp, bağış yapan ülkenin üzerindeki refah etkilerini de analiz etmesi bakımından önerinin özgün olduğu düşünülmektedir. Bu model çerçevesinde, iki tarafa olan etkilerini birlikte düşünerek optimal bir yardım bileşkesinin oluşturulması da önemli bir katkı olacaktır.Revize edilen bu proje önerisinde, modelin çözümü konusunda önemli adımlar atılmış ve modelinin ön kalibrasyonuyla birlikte ilk sonuçlar elde edilmiştir. Böylece bir önceki proje önerisinde sorun olarak görülen kısım çözüme kavuşturulmuştur.	4,67
Projenin amacı büyük ölçekli otopark alanlarının değişen araç boyutları ve park etme senaryoları dikkate alınarak analiz edilmesi, yeni bir tasarım standardı belirlemek olarak açıklanmıştır. Bu konuda çok çeşitli standartlar mevcut olup projenin hangi açılardan bir özgün değerinin olabileceği yeterince iyi açıklanamamıştır. Araştırmacıların gösterdikleri kaynakların dışında da bu konuda çalışmalar mevcuttur. Proje önerisinin bu çalışmalardan park etme senaryoları ve değişen araç boyutlarını dikkate alarak farklılaştığı öne sürülmekte, ancak böylelikle mevcut sistemlerde kullanılan optimizasyonlara göre kayda değer ne kazanımlar elde edileceği tartışılmamaktadır. Öneride bahsedilen problemin çözümüne yönelik temel olarak üç aşamalı bir eylem önerilmektedir. Buna göre önce gözlem ve tespit, sonra revizyon ve soruna ilişkin çözüm üretebilecek bir yazılım geliştirilmesi olarak sıralanabilir. Ancak yazılım geliştirme ve uygulanacak yeni düzenleme, proje arasındaki bağ net anlaşılamamaktadır. Uygulama projesinin verileri mi yazılıma, yazılım mı yeni uygulamaya yön verecektir belirsizdir. Soruna çözüm olarak ifade edilen yeni proje düzenlemesi bu kapsmda özgün bir çıktı olarak durmamaktadır. Önerilen yazılım özgün bir çıktı olma potansiyeline sahiptir, ancak bu yazılıma yönelik açıklayıcı yeterli bilgi verilmemiştir. Ayrıca projenin tam olarak neyi hedeflediği de bu noktada muğlak kalmaktadır. Asıl hedef ve çıktı literatürde olmadığı iddia edilen bu yazılımı geliştirmekse bu daha belirgin ifade edilmeli ve bu yazılıma yönelik daha açıklayıcı bilgi eklenmelidir. Bu bakımdan, projenin sonunda elde edilen verilerle üretilmesi planlanan yazılıma yönelik ayrıntılı bir açıklama yapılmaması projenin özgün değerini zayıflatan bir durum olarak değerlendirilmiştir.	2,60
Proje önerisi çok kapsamlı ve karmaşık bir kuram üzerinden yapılandırılmıştır. Bahse konu problem tasarım ve mimarlık eğitiminde kuşkusuz ki önemli bir konudur ve bu alandaki araştırmacıların tüm zamanlarda ilgi odağı olmuştur. Ancak bu denli karmaşık ve subjektif nitelikte olan problem tanımı ve ona ilişkin proje önerisinin de bu bağlamda hazırlanması ve detaylandırılması gerekliliği kaçınılmazdır. Proje önerisi özgün nitelikte verilerin sağlanmasının izlerini taşımakta ancak mevcut haliyle eksik kalmaktadır. Mevcut tartışma doğrultusunda çıktıların nasıl biçimleneceği ve bu süreçte bilime katkı oranı soru işaretidir. Çalışmanın işleyişi ve/veya çıktısına yönelik müspet örneklem yapılması bu soru işaretlerinin giderilmesine yardımcı olabilir. Şu an için son derece soyut sunulan çalışmanın metodolojin/kavramsal/kurumsal özgünlüğü belirsizdir. 	3,40
"Proje önerisinde, ortaöğretim coğrafya derslerinde mekânsal teknolojilerin 2005 müfredatında önerilmesine rağmen yeterince kullanılmaması sorununun bu (1) temel standartlar belirlenmesi, (2) bu standartların kazandırılmasına yönelik ders planları ve öğretim uygulamaları/materyalleri geliştirilmesi ve (3) bu uygulamaların öğretimde test edilmesi ve sonuçların kitaba dönüştürülmesi aşamalarıyla çözümü amaçlanmaktadır. Proje önerisi,  standartların belirlenmesi ve bu standartlara yönelik etkinlik ve materyali geliştirilmesi açısından katkı getirme potansiyeli bulunmaktadır. Bununla birlikte, Türkiye’deki öğretim programları, yeterlik ve öğrenme kazanımları temel alınarak geliştirilmiştir; proje metninde sözü edilen standartların bu kavramlarla ilişkisinin belirlenmesi gerekir.  Proje önerisinde geliştirilmesi planlanan öğrenme etkinliklerinin hangi özelliklerinin yenilik içereceği, proje yürütücüsünün aynı konuda daha önce tamamlamış olduğu projelerindeki öğrenme etkinliklerinden farklılıkların neler olduğu ifade edilmemiştir. Öte yandan daha önceki tamamlamış oldukları benzer projelerin sonuçları bu araştırmanın kurgulanmasına yansıtılmamıştır.Proje önerisinin program geliştirme süreçleri ve öğretim tasarımı metodolojileri açısından yenilikçi yönü yeterince dayanaklandırılmamıştır.Sonuç olarak, proje önerisinin özgün değeri yukarıdaki nedenlerden dolayı yeterli bulunmamıştır."	2,17
"İkinci kez sunulan proje önerisinde Ardahan İli’nin birçok sosyo-ekonomik gösterge bakımında ülke ortalamalarının altında olduğundan bahsedilmiş ve bu nedenle de ilin kırsal alanlarında yaşayan nüfusun ekonomik koşullarının iyileştirilmesine yönelik stratejilerin geliştirilmesi için bu projenin hazırlandığından bahsedilmiştir. Projenin hedeflerinde ise, ilin doğal ve beşeri kaynaklarının saptanması, köy ölçeğinde sorunların saptanması, ilin CBS veritabanının hazırlanması, sonuçların yerel yöneticler ile paylaşılması ve AHS yöntemi ile SWOT tekniğinin entegrasyonunu sağlayarak bir model oluşturma vardır. Proje önerisinde üç tane ana tez önerilmekledir. Ancak bu tezlerin çok iyi kurgulanmadığı ve sorunların iyi analiz edilemediği ve genel önermeler içerdiği düşünülmektedir. Proje, Türkiye'deki kırsal kalkınmanın gerçekleştirilmesi ve göçün önlenmesi bakımından önemli olmakla birlikte projenin yöntemi detaylandırılmamış ve ilin fiziki ve beşeri coğrafya özellikleri de göz önünde bulundurularak gerek SWOT analizinde gerekse AHS tekniğinin kullanımında hangi faktörlerin ele alınacağı hususuna yer verilmemiştir. Veri toplama aşamalarında sonra projenin özgün değerlerinden biri olarak ifade edilen SWOT analizi ve AHS tekniğinin söz konusu farklı veri tabanları üzerinde nasıl operasyonel hale getirileceği konusu proje metninden tam anlaşılamamaktadır.Projenin kapsam ve içeriğinin dağınık ve çok sayıda veriye ulaşma gerekliliğine sahip olması projenin özgünlük değerini ve başarısını olumsuz etkileyen bir durumdur. Projenin ilk önerisindeki çok amaçlılık ikinci öneride de dikkat çekmektedir. Proje Ardahan ilinin ekonomik açıdan değerlendirilebilecek mevcut ve potansiyel kaynak varlığını ortaya koyan bir veri tabanı oluşturma hedefi açısından yerel kalkınmayı yönlendirecek bir nitelikte görülmektedir. Projede öncelikli hedef Ardahan ili için -doğal ve beşeri coğrafya özelliklerine ilişkin tüm verileri içeren- bir ""bilgi sisteminin/veri tabanının"" oluşturulmasıdır. Ancak yalnızca 500 mera üzerinde yapılacak araştırmalar bile ayrı bir çalışma konusu olarak düşünülmelidir. Sonuç olarak, proje önerisi esasında bilimsel/toplumsal olarak tanımlanmış, spesifik şekilde açıklanmış bir (kırsal) problem/sorundan hareket etmemekte, oldukça genel bir çerçeveden ve üst perdeden ""kırsal alarlarda sorun var"", envanter yaparak ve bazı analitik teknikleri kullanarak bu soruna çözüm üretelim şeklinde bir anlayıştan hareket etmekte ve bu haliyle ilgili bilime/literatüre özgün, yaratıcı/yenilikçi bir metodolojik/kavramsal/kuramsal katkı sunmamaktadır.Proje önerisinin problem odaklı olmadığı, kuramdan beslenmediği ve literatürde var olan kırsal/bölgesel kalkınma statejilerinin hiçbirisine değinmediğinden genel yönelimli ve/veya sahaya özgü (mekan-spesifik) tez ortaya konulamayacağı kanaati oluşmuştur. "	3,00
Önerilen araştırmada hedeflenen 'bir Twitter topografyası çıkarma' ile projeye ismini veren 'Twitter'daki karşılaşmalara' dair önceki çalışmalarda hakim olan gözlemin ötesine geçip detaylı bir analiz sunma noktaları, projenin özgün değerini artırmaktadır. Bu durum son bir yıl içerisinde Twitter kullanımındaki gözle görülür artışla birlikte düşünüldüğünde daha da önem kazanmaktadır.Türkiye'de canlı bir siyasi tartışma mecrası olan Twitter'ın kamusal alan ve müzakare kültürü bağlamında değerlendirileceği proje, sosyal medya çalışmalarına yenilik getirecek ve önemli katkı sağlayacaktır. Özellikle yeni medya çalışmalarında yeni bir yöntem sayılabilecek olan sanal etnografinin bu çalışmada kullanılacak olması araştırmanın özgün değerini artırmaktadır. Twitter'ın farklı kimlikler arası etkileşime ve tartışma kültürüne etkisini ayrıntılı olarak ölçmeyi amaçlayan çalışma, kuramsal boyutunun zenginliği ve çoklu yöntembilimsel yaklaşımıyla gelecekteki çalışmalara yol göstermeye, örnek çalışma olmaya adaydır.        Çalışmanın kamusallığa ve müzakere kültürüne yönelik olarak Twitter’ı ele alması diğer özgün yanlarındandır. 	4,60
1966 yılında yayınlanan Joseph Szyliowicz'in Political Change in Rural Turkey: Erdemli (Kırsal Türkiye'de Siyasi Değişim: Erdemli) adlı çalışması temelinde ve adı geçen yazarın da iştirakiyle gerçekleştirilecek olan araştırma projesi, Erdemli’nin 1940 ve 1950’li yıllardaki sosyo-politik yaşamı ile bugünkü durumu arasında karşılaştırma yapmayı öngören bir değişim çalışması araştırmasıdır. Hem zaman, hem de mekân yönüyle özgün bir değer taşıyan proje, aynı zamanda yerel seviyedeki siyasal hayatı ve değerleri, kırsal nitelikli bir yerleşim yeri iken, metropolitan alan sınırlarına dâhil edilen bir bölgede ve dolayısıyla dönüşüm süreci içerisinde incelenmesi yönüyle de özgün bir değere sahiptir. Yerel siyaset düzeyinde tespit edilecek siyasal değerlerin, büyük şehir ve ilçe belediyesi arasındaki etkileşim düzeyinde saptanmasına imkân veren bu durum, belediye yönetimlerinin merkez ve yerel boyutları arasındaki ilişkileri gözlemleme fırsatı yaratması açısından da özgün bir proje olarak kabul edilebilir. Ayrıca projede görsel veri toplama teknik ve araçlarından yararlanılmasının planlanması da araştırmanın özgünlüğünü arttırmaktadır. Bununla birlikte, köy statüsündeki bir yerleşim yerinin 50-60 yıl önceki durumu ile günümüz arasındaki mukayesenin hangi problemleri veya siyaset bilimi disiplinindeki literatür eksikliğini gidereceği hususunun yeterince net olmadığı dikkati çekmektedir. Bu da araştırmanın çok yönlü özgün değeri konusunda soru işaretlerinin uyanmasına yol açmaktadır.	4,00
Araştırma projesi, kadın yoksulluğunu kapasite yaklaşımı çerçevesinde ele alması nedeniyle konu bakımından özgün bulunmuştur. Kapasite yoksunluğu açısından Türkiye'de yaş, eğitim, gelir ve yerleşme birimi, meslek, medeni durum ve bölgesel farklılıklar gibi değişkenler açısından kadın yoksulluğuna ilişkin örüntülerin ortaya konması literatüre katkı yapacaktır. Proje, bir önceki başvuruya ilişkin eksikliklerin tamamlanması ve nüansların ortaya konması nedeniyle, ilgili literatüre kavramsal ve kuramsal bir katkı yapabilme imkanına sahiptir. 	4,50
Proje önerisinde “ötekileştirme” kavramının çok disiplinli bir çalışmayla araştırılması planlamaktadır. Çalışmanın farklı disiplinden araştırmacıları barındırması, konunun hem bireysel, hem kişiler ve gruplar arası hem de politik kavramlar açısından araştırılmasına olanak tanıyacağı düşünülmektedir. Nitel ve nicel yaklaşımların yanı sıra saha deneyi tekniğinin de kullanılacağının belirtilmesi proje önerisinin özgün değerine olumlu katkıda bulunmaktadır. Ancak, proje önerisinin, kapsam ve literatür özeti ile yöntem arasında boşluklar göze çarpmaktadır. Bu husus projenin özgün değerini zayıflatmaktadır. 	3,00
Proje önerisi, konusu itibariyle özgün olarak değerlendirilmektedir. Demokrasi-refah ilişkisi üzerine, basın özgürlüğü üzerinden, 30 yıllık zaman kesiti ve 160 ülkeyi içeren panel veri analiz yöntemiyle kapsamlı bir karşılaştırmalı çalışma hedeflenmektedir. Proje, demokrasi-refah ilişkisine ilişkin literatüre özgün bir katkı sunma potansiyeline sahiptir. Konunun literatürde daha önce çalışılmamış olduğu varsayılmakta ve proje önerisinin özgünlüğü bu varsayıma dayandırılmaktadır. Oysa konuyla ilgili literatürde gerçekleştirilmiş çok sayıda çalışma bulunmaktadır. Ayrıca araştırma yönteminde görülen problemler proje önerisinin özgünlüğü sınırlandırmaktadır. 	3,67
Önerilen araştırma projesi, Türkiye'de örgütlenmiş Balkan göçmenlerinin Türkiye'nin Balkanlar politikasının karar sürecine yapmış oldukları etkiyi analiz edeceği gibi, aynı zamanda izlenen politikaların toplumsal karşılığının ortaya konması açısından önemli bir çalışma olduğu için özgün bir değere sahiptir. Ancak araştırmanın odağının iyi kurgulanmamış olması ve yöntemsel açıdan birtakım sorunlara sahip olması araştırmanın özgünlüğünü sınırlandırmaktadır. 	3,83
"Proje önerisi, literatürdeki eksikliklere dikkat çekerek, “toplumsal güvenlik ikilemi"" alanında Türkiye'den ampirik bir katkı yapmayı hedeflemektedir. Kavramsal çerçeve ve literatürde bu konuya ilişkin problematikler ortaya konmuştur. Ancak literatüre ilişkin değerlendirmelerdeki bu açıklık, araştırma projesinin sorunsalı ve çerçevesinin çizilmesine tam olarak yansıtılamamıştır. Araştırma tasarımının oluşturulması, kavramların operasyonelleştirilmesi ve sahanın belirginleştirilmesi bakımından proje önerisinde önemli sorunlar bulunmaktadır. Bu durum konuya ilişkin özgünlüğü azaltmaktadır. Bununla birlikte, çalışma güvenlik ikileminden üçlü güvenlik açmazına doğru bir dönüşümü amaçlamaktadır. Farklı iki kimliğin yanında devleti üçüncü bir taraf olarak çatışmaya dahil etme iddiası taşımaktadır. Türkiye’de Türk ve Kürt etnik unsurları arasında bir çatışmanın olduğu varsayılmaktadır. Bu varsayımın hangi ampirik verilerle tespit edildiği belirtilmemiştir. Tüm kimliklerin homojen birer bütün olarak ele alınmış olması bu bağlamda araştırmanın temel problemlerinden bir başkası olarak görülmektedir.Proje önerisinde, kimlikler arası çelişki ve çatışmaların, ulusal ve uluslararası seviyedeki yansımaları izah edilemediği gibi, aralarındaki ilişkilerin boyut ve sınırları da tam olarak çizilememiştir. Bunlar arasındaki etkileşim biçimlerinden hangilerinin dış siyasete yansıdığı, hangilerinin yansımadığı belirsizdir.Projenin hedefi; ""asimetrik toplumsal güvenlik arzının, siyasi mücadelelerin ana hatlarını nasıl oluşturduğunu ampirik olarak keşfetmek"" olarak belirlenmiştir. Buradan hareketle ampirik düzeyde bir dizi çatışma hattı ve aktör sayılmıştır: Devlet, Kürtler, Türkler, ulusalcı-laikler, post-İslamcılar, milliyetçi Kürtler, laik-anti-laik çatışması; demokratik açılım gibi. Hem aktörlerin, hem düzeylerin, hem de konuların çok çeşitli olduğu bir tasarımda, bu seçimlerin gerekçelendirilmesi ve ilişkilendirilmesi önem arz eder."	3,00
Projenin, ele aldığı konu itibariyle özgün bir değere sahip olduğu değerlendirilmiştir. Ancak proje önerisinde dikkat çeken sorunlar araştırma projesinin özgünlüğünü ciddi biçimde kısıtlamaktadır. Bu sorunlar şu şekilde ifade edilebilir:Araştırmanın kapsamı çok geniş tutulmuştur. Bu da araştırmanın odak noktasının kaybolmasına ve sınırlarının belirsizleşmesine yol açmaktadır.Projenin iki disiplini tarihsel bir süreç içerisinde incelemesi öngörülmekle birlikte, bu süreci oluşturan zaman dilimleri yeterince netleştirilememiştir.Projede hangi üniversitelerin ve hangi kaynakların analiz edileceğine ilişkin tatmin edici bir bilgi bulunmamaktadır.Projede Türkiye’nin diğer ülkelerle karşılaştırması öngörülmekle birlikte bu ülkelerin hangi ülkeler oldukları belirsizdir.Araştırmanın amaçları ve kapsamı net olarak belirtilmemiştir. Bununla birlikte araştırmanın hangi hipotez veya hipotezler üzerinden yürütüleceği belirsizdir.  	3,00
Projenin özgün değeri 2000’li yıllarda Türk dış politikasında gerçekleştiği ifade edilen değişimin Azerbaycan ve Kırgızistan toplumlarında nasıl algılandığının ortaya konulacak olması üzerinden takdim edilmektedir. Araştırma projesinin ele aldığı konu özgün olmakla birlikte, projenin kavramsal çerçeve, kuramsal örüntü ve yöntem açısından özgün bir değer taşımadığı düşünülmektedir. Projede Türkiye'nin dış politikasındaki genel değişimin mi yoksa adı geçen iki ülkeye yönelik politikalar ve bu politikalardaki değişimlerin mi çalışılacağının net olmaması projenin özgün değerini zayıflatmaktadır. Bununla birlikte, proje önerisinde ileri sürülen 2000’li yıllardaki paradigma değişiminin önceki paradigmalardan hangi yönleriyle ayrıştığına ilişkin tatmin edici analizler yapılmamıştır. Bu da araştırmanın özgünlüğünü sınırlandıran bir başka husus olarak dikkat çekmektedir.	2,50
Proje önerisi emik bir bakış açısından hareket ederek Türkiye’de Çalışma Yaşamında Kuşakları ele alıp kuşak karakteristiklerini açıklamaya yönelik bir model geliştirmeyi hedeflemektedir. Çalışmanın çıkış noktası kuşak çalışmalarının ve modellerinin çoğunlukla Kuzey Amerika orijinli olması oysa farklı kültürlerde çalışma değerlerine ilişkin farklılıklar olabileceği savıdır. Projenin gerçekleşmesi durumunda iş yaşamı açısından Türkiye'deki kuşakların Türkiye'nin siyasi, ekonomik ve sosyal şartlarına göre belirlenmesi mümkün olabilecek ve böylece özgün değeri yüksek, alana katkı getirici bulguları içeren bir çalışma ortaya çıkabilecektir. Projenin bir diğer güçlü tarafı, pek çok çeşitliliği (etnik, dini vb.) kapsayacak bölgeler arası farklılıklar gözetilerek kuşakların değerlerinin tanımlanmaya çalışılmasıdır. Bu açıdan çalışmanın özgün değer yaratma potansiyeli olduğu düşünülmektedir.  Ancak araştırmacılar temel savlarını yeteri kadar tartışmamakta ve mevcut yazındaki eksiklikleri belli bir kuramsal çerçeve etrafında tartışarak gerekçelendirmemektedirler. Emik bakış açısını benimseyen bir çalışmadan yerel bağlamı arka plan olarak kullanarak Türk toplumsal yapısına ait ne tip özelliklerin tarihsel boyutta ne tür farklılıklar yaratabileceğini açıklaması ya da en azından kültürlerarası bir bakış açısı ile yazında kültürlerarası farkları ele alan bir çerçeveye dayanarak önermelerini oluşturması beklenirdi. Bu beklentinin aksine çalışmanın alan araştırmasında, başlangıçta Türkiye için geçerli olmayacağı söylenen kuşaklar tipolojisi çelişkili bir biçimde temel alınmaktadır. Ayrıca bölgelere göre farklılıkların ne yönde olabileceğine dair bir literatür taraması yapılmamıştır. Bu farklılıklara dair de kaynakların taranması ve değerlere ilişkin bilgi aktarılması önem arz etmektedir. Bir diğer konu hangi değerlerin inceleneceği konusudur. Spesifik olarak çalışma veya iş değerlerindeki mi yoksa genel yaşam değerlerindeki farklılıklara mı bakılacağı belirsizdir. Ayrıca çalışmada değer, tutum ve davranışların inceleneceğinden bahsedilmiş ancak bu farklı yapıdaki değişkenlerin tanımları yapılmamıştır. Tutum, değer ve davranış arasındaki farklılıkların da literatür kısmında sunulması ve mevcut literatürün bulgularının da bu değişkenleri temsil edecek şekilde sınıflandırılmasıdır. Mevcut haliyle çalışmanın kuramsal/ kavramsal çerçevesinin eksik olduğu düşünülmektedir.	3,60
Projede Borsa İstanbul'da hisseleri işlem gören firmaların Uluslararası ve Endüstriyel çeşitlendirmelerinin firma değerlerine etkileri araştırılmak istenmektedir. Çalışmanın konusu Türkiye özelinde orijinal bir çalışmadır. Proje ile uluslararası ve endüstriyel çeşitlendirmenin firma değeri üzerindeki etkisi araştırılarak ulusal literatüre katkı sağlanabilecektir. Bu anlamda ulusal literatürde yeni bir çalışma olması nedeniyle bu katkı özgün bir değer olarak görülebilir. Fakat konu olarak çeşitlendirmenin (uluslararası ve endüstriyel) firma değeri üzerindeki etkisi genel anlamda bir yenilik olarak değerlendirilmemektedir. Ayrıca, proje önerisinin çok dağınık bir şekilde yazıldığı düşünülmektedir. Bu husus da proje önerisinin özgün değerinin ortaya çıkmasını güçleştirmektedir. 	3,20
"Proje önerisi farklı etnik kökenlerden gelen ve Türkiye’de yaşayan Kürt ve Arap kökenli tüketicilerin satın alma eğilimlerini, aralarındaki benzerlik ve farklılıkları ortaya koymayı; bu tüketicilerin kültürel etkileşim düzeylerini belirlemeyi ve bunun satın alma eğilimleri ile olan ilişkilerini ölçmeyi hedeflemektedir. Çalışma; daha önce pazarlamada tüketicilerin etnik köken ve satın alma davranışlarına yönelik kapsamlı bir araştırma yapılmamış olması nedeniyle orijinallik taşımaktadır. Ancak çalışmadaki önermeler teorik altyapıya dayandırılmamıştır. Özellikle kültürel etkileşim düzeyi ile satın alma eğilimlerini bu konuda yapılan ilk araştırmada ilişkilendirmek pek mümkün değildir. Araştırmanın tasarımı açısından da bazı sakıncalar taşıdığı düşünülmektedir. Şöyle ki;Etnik kökenleri farklı bireylerin kültürel etkileşim öncesi satın alma eğilimleri bilinmemektedir ve çalışmada ortaya konulacak mevcut satın alma eğilimini de sadece kültürel etkileşime bağlamak yanlış olacaktır. Seçilen bölgede bir takım dışsal faktörlerin kontrol edilmesi gerektiği düşünülmektedir. Adana ilinin kendine özgü yapısı sabit tutularak Arap ve Kürt kökenli tüketicilerinin kendine özgü satın alma davranışlarını nasıl ortaya koyacakları hususu anlaşılamamıştır. Özellikle çalışmada belirtilen önermelerin istatistiksel olarak sonuçları olabileceğini ancak mantıksal açıdan problemli olduğu düşünülmektedir. Satın alma davranışının hangi ürün grup ya da grupları için ölçüleceğinin açıklanması gerekmektedir. Kültürel etkileşim proje başlığında yer almasına rağmen proje önerisinde bu husus tartışılmamıştır. Metodolojik olarak da bu çerçevede ölçülmemektedir. "	1,60
Proje önerisinin amacı, işletmelerin finansal performansı ile sürdürülebilirlik performansı (firmaların işletme faaliyetlerinin çevresel ve sosyal etkilerini iyileştirme yönündeki etkinliklerdeki başarısı) arasındaki ilişkinin incelenmesini sağlayacak bir veri tabanı ve buna dayanarak yönetim temelli çeşitli teorilerin test edilebileceği bir araştırma çerçevesi oluşturulmasıdır. Önerilen veri tabanı kabul görmüş sürdürülebilirlik skorları ve finansal performans dışında, firmanın sürdürülebilirlik faaliyetlerine dair çeşitli kaynaklı verileri de içerecektir. Bu sayede şimdiye kadar vaka düzeyinde kalan ilişkilerin anlaşılması mümkün olacak, ilişkiler ekonomik tabanlı bir modelle irdelenebilecektir. Hedeflenen çerçeve düşünüldüğünde çalışma literatürdeki ciddi bir eksikliği gidermeyi hedeflemektedir. 	4,40
Önerilen projede bireylerin sosyal ağlar üzerinden fiziki konumlarını paylaşarak mekan-birey etkileşimiyle kimlik oluşturma ve kimlik pazarlaması yapma süreçleri SOR modeli çerçevesinde incelenmektedir. Amaçları itibariyle proje önerisi orijinaldir. Ancak tasarım ve metodolojisinde önemli eksiklikler yer almaktadır. Bu eksiklikler de projenin özgün değer taşıma potansiyelini sınırlamaktadır. 	3,20
Proje önerisi, işletmelerin yerleşik oldukları sosyal bağlamda egemen olan kurumsal mantıkların, örgüt kültürüne etkilerini tespit etmeyi amaçlamaktadır. Örgütsel kültürlerin oluşumu, daha çok işletme düzeyindeki değişkenlerle açıklanagelmiştir. Bu nedenle, örgütsel alandaki kurumsal mantıklarla örgütsel kültürün ve alt kültürlerin boyutlarının ilişkilendirilmesi, çalışmanın özgün katkısını oluşturmaktadır. Bununla birlikte, proje önerisinde literatürde bulunmayan kurumsal mantık ve örgütsel kültür bağlantısının ortaya konması konusunda dikkat edilmesi gereken hususlar da yer almaktadır: Öncelikle, proje önerisinde de gayet yerinde bir şekilde belirtildiği üzere kurumsal mantıklar makro ölçekte yer alan toplumsal kurumların örgütsel alanlardaki izdüşümlerine işaret eder. Ancak bu noktada proje önerisinde sıklıkla belirtilen örgütsel alandaki mantıkların örgüt kültürünü belirlemesi keskin bir belirlenimciliğe işaret etmekte ve tarihsel olarak sosyal yapılandırmanın gelişimine ters düşmektedir. Bir başka deyişle, örgütsel alanın oluşabilmesi öncelikle bu alanın yapılandırılmasına öncülük edecek örgütsel aktörlerin ortaya çıkışına ve bunların birbirleriyle etkileşimlerinin niceliksel ve niteliksel gelişimine bağlıdır. Dolayısıyla, örgütsel alandaki kurumsal mantıkların örgüt kültürüne yol açması kadar örgütsel alanın başlangıç koşullarında bu alanı biçimleyen anahtar örgütsel aktörlerin kültür ve yapış/edişleri de önemlidir. Bu konuda özellikle Stinchcombe (1965) ile özdeşleşen damgalama etkisine dikkat çekilmelidir. Bu konuda yeni ortaya atılan kuramda damgalama etkisinin hem makrodan mikroya hem de mikrodan makroya doğru olabileceği ve tarihsel olarak şekillenebileceği ortaya konmuştur (Marquis ve Tilcsik, 2013). Sosyal yapılandırmada sadece makrodan mikroya doğru hareket eden bir nedensellik zinciri varsayımı oldukça indirgemeci ve belirlenimcidir.Yukarıdaki temel eleştiriye ek olarak proje önerisinde araştırma bağlamının Türkiye olduğuna gereğinden az dikkat çekilmektedir. Türkiye çevre ülke olması nedeniyle öneride bahsedilen temel toplumsal mantıkları da tarihsel olarak geç teşkil etmiş, bunların önemli bir kısmını da ithal etmiştir (örneğin piyasa, profesyonel/mesleki, bürokratik). Bu ithalatın da sorgulamaya kapalı veya kısmen açık olduğuna inanmak için önemli deliller mevcuttur. Dolayısıyla, Türkiye bağlamı örgütsel alanların inşasında ve kurumsallaşma sürecinde merkeze benzersiz bir özellik sergilemektedir. Bu durumda eksik kurumsallaşma veya kurumsal değişim daha sıklıkla yaşanmakta, mantıkların çoklu oluşu, bulanıklığı ve hatta mantıkların melezleşmesinden söz etmek mümkün hale gelmektedir. Bu ise çalışmada kullanılacak hipotezlerde kavramsal karmaşıklığa yol açabilecek, niceliksel verilerle ortaya konacak ölçütlerin kullanımını zorlaştıracaktır. 	4,00
Projede, Türk savunma sanayinin mevcut yapısı ile sektörün uluslararası, ulusal ve yerel ölçekteki dinamiklerine özgü mekânsal bir çözümleme yapılmaktadır. Türkiye’de sanayinin mekânda örgütlenme biçimine ilişkin kurumsal iktisadi coğrafya yazınının çözümleme araçlarını kullanan çalışmaların sayısında son yıllarda bir artış gözlemlenmektedir. Buna karşılık, savunma sanayisine dönük araştırmaların daha çok rekabet edilebilirlik ve teknoloji transferi konuları üzerinde yoğunlaştığı görülmektedir. Savunma sanayisine ilişkin, farklı mekânsal ölçeklerdeki örgütlenme biçimine dair çözümlemeleri ve ağ ilişkilerini ortaya koymayı amaçlayan projenin, bu yönüyle bir özgünlük taşıdığı söylenebilir. Proje, evrimsel yaklaşımın çözümleme araçlarını kullanmayı amaçlamaktadır. Bu amaca uygun olarak, savunma sanayinde mekân ve zamansal bağlam bağımlı koşullara özgün çıkarımlar öngörülmektedir. Buna bağlı olarak, projede, Türk savunma sanayinin tarihsel gelişimi ve tarihsel dinamikleriyle, bugünkü yapı arasındaki ilişkilerin irdelenmesi faydalı olacaktır.	4,60
"Proje, Ankara teknoparklarındaki yazılım firmalarını esas alarak, teknoparklardaki firmaların yenilikçilik ve teknoloji transferleri için organizasyonlar arası işbirliklerinin geliştirilmesinde hangi yakınlık türlerinin rolü olduğunu incelemeyi amaçlamaktadır. Proje özetinde;""[c]oğrafi yakınlık ve diğer yakınlık türlerinin firmalar arası ve firmalarla diğer kurumlar arası işbirlikleri ve etkileşimler açısından sağladığı katkılara yönelik yapılan çalışma sayısı Türkiye örneğinde, özellikle teknoparklarda, yok denecek kadar azdır"" ifadesi yer almaktadır. Buna karşılık, yakınlık ve etkileşim temelinde, endüstriyel yığılma ve kümelenme konularını esas alan son dönem çalışmaların sayısında büyük bir artış vardır. Projenin asıl özgünlük sağlayabilecek yönü, firmalar arası etkileşim ve ağların incelenmesinde yakınlık türlerine (coğrafi, bilişsel, sosyal, bilişsel, kurumsal, örgütsel ve teknolojik) göre sistematik bir yaklaşım geliştirebilme potansiyelidir.Proje önerisi teknopark ve teknokentlerde yer alan yazılım firmaları arasındaki işbirliğinin, ortak proje gerçekleştirme girişimlerinin yakınlıkların farklı yakınlık biçimlerine dayanarak nasıl gerçekleştiğini irdelemesi ve ortaya koyması açısından özgün değer taşımakla birlikte netleştirilmesi gereken ve göz önüne alınması gereken noktalar söz konusudur.Proje temelde, yakınlığın farklı boyutlarının inovasyon ve teknoloji transferi için paydaşlar olarak ifade edilebilecek firmalar, organizasyonlar arasındaki işbirliğinin geliştirilmesinde temel ölçüt olarak salt coğrafi yakınlığın yeterli olmadığını ortaya koyma amacına yönelik olarak kurgulandığı görülmektedir. Bu çerçevede Ankara’da yer alan teknoparklarda yer seçen yazılım firmalarına yönelik olarak yapılacak ampirik çalışmadan elde edilecek bulguların, sonuçların coğrafi yakınlık dışındaki diğer yakınlık biçimlerinin de belirtilen işbirliği, ortak proje geliştirmeyi desteklediğini savını desteklemesi beklenmektedir.Teknoloji Geliştirme Bölgelerinin kurulmasına ilişkin yasal çerçeve 2001 yılında yayınlanan kanun ile tanımlanmış ve ilgili yönetmelik ise 2002 yılında yürürlüğe girmiştir. Bu tarihten sonra kurulan teknopark ve teknoloji geliştirme bölgelerinin güncel toplam sayısı 50’dir. Teknoparklarda yer alan firmaların büyük çoğunluğu yazılım sektöründe faaliyet göstermektedir.  Projede Ankara dışında, ülke genelinde bulunan diğer teknoloji geliştirme bölgelerine ilişkin herhangi bir bilgi yer almamaktadır. İstanbul Teknik Üniversitesinde konumlanan İTÜ Arı Teknokent, Yıldız Teknik Üniversitesi Teknopark, İzmir Teknoloji Geliştirme Bölgesi gibi diğer teknoparklarda yer alan yazılım firmalarına değinilmemesi mevcut durum analizinde tamamlanması gereken bir eksiklik olarak değerlendirilmektedir.Yukarıda belirtilen bakış açısından hareketle, proje sonucunda Ankara’daki teknoparklarda yer alan yazılım firmalarının incelenmesi gibi çok spesifik bir yaklaşımın doğrultusunda, yakınlıkların çerçevesi ve düzeyine ilişkin elde edilecek nitel ve nicel sonuçların Türkiye’nin kendine özgü koşullarını net ve somut biçimde ortaya koyması ve üst ölçekli politikaların geliştirilmesi sürecinde bu biçimi ile girdi niteliğini taşıması çok gerçekçi görünmemektedir."	4,00
"Proje önerisi ""ülkemiz koşulları için ilk kez bir il bütününde, “Doğal Eşik Analizi ve Sentezi”nin oluşturulmasına yönelik bir model geliştirileceği"" yer almakla beraber, söz konusu iddia diğer iller için benzer çalışmaların yapılmış olması sebebiyle geçerliliğini koruyamamaktadır (Örneğin; CBS tabanlı İstanbul Eşik Analizleri). Öte yandan proje metninde yine yer alan İzmir ili için ""il resmi kurumları ve sivil toplum örgütleri tarafından ortaklaşa üretilen doğal yapıya ait verilerin CBS özellikli veri tabanında toplanması bir proje ile sağlanmıştır. Bu aşamadan sonra diğer eksikliklerin de tamamlanarak, il bütünü genel kullanım planlamalarının yapılmasında mekanı oluşturan tüm ögelerin bir eşik analizi yapılarak korunacak ve sakınılacak alanlarının belirlenmesi gerekmektedir"" ifadesi, projenin zaten söz konusu görevleri yapmakta olan kurum/kuruluşların CBS ortamında veritabanı oluşumunu yaptıkları ve önerilen bu proje ile de  AHS yöntemi ile eşik analizi yapılacağı anlaşılmaktadır. Proje bu açıdan ele alındığında özgün bir araştırma projesi niteliğini taşımamakta; analiz ve sentez yapmakla yükümlü kuruluşlarla olası bir ortak çalışma ihtiyacı belirmesi ihtimalinde ise kamu projeleri olarak yeniden gözden geçirilmesini zorunlu kılmaktadır. Bu nedenlerle proje önerisi, literatüre yöntem, kuram ve bilgi olarak kayda değer bir yenilik getirmemektedir."	1,40
"İkinci kere sunulan proje önerisinin özgün değeri üç noktada ele alınabilir: içerik, yöntem ve modelleme.Proje önerisinin, ""bölgeye özgün sosyo-mekânsal ve politik ilişki düzeylerinin yoğunlaştığı sınır bölgelerinde yumuşak yönetişim modeli etkili bir kamu politikası aracıdır"" şeklinde ifade edilen temel hipotezi, özgünlük arz etmektedir. Bu özgünlük, sınır ve sınır ötesi bölgelere ilişkin evrensel bir model geliştirme iddiasını taşımasından ve yumuşak yönetişim modelini bir politika aracı olarak kullanmasından ileri gelmektedir.Yöntem olarak, ağ analizi ve bulanık mantık yaklaşımından yararlanılmaktadır. Sınır bölgelerine ilişkin ağ çözümlemelerinin örnekleri mevcuttur. Buna karşılık, bulanık mantık yaklaşımının bu alanda kullanılması özgün bir yaklaşımdır. Ağ çözümlemesi ve bulanık mantık yaklaşımının sentetik bir biçimde ele alınması, projede beklenen sonuçlar açısından bir yenilik olarak değerlendirilebilir.Modelleme aşamasında, sınır geçirgenliğinin, akışkanlığının ve filtreleme özelliklerinin belirlenmesinde kullanılacak bir geçirgenlik indeksi oluşturulması amaçlanmaktadır. Proje önerisi, bu yönleriyle özgün bir nitelik taşımaktadır."	4,20
Proje önerisi, eğitimciler olarak okul öncesi ve rehber öğretmenlerde çocuk cinsel istismarı, çocuk istismarı ile karşılaşılması durumunda yapmaları gerekenler, çocuk istismarı gerçekleşmesinden sonraki işletilen güvenlik güçleri, adli ve sosyal süreç konularında farkındalık yaratmak amaçlanmıştır.Araştırmanın hipotezi okul öncesi ve rehber öğretmenlere verilecek olan çocuk cinsel istismarı konusundaki eğitimle konuya ilişkin farkındalıkları arttırmaktır. Bununla birlikte, bu gruplarla yapılacak olan çalışmaların farkındalık oluşturmaktan ötesini amaçlaması beklenmektedir. Zira bu projede önerilen bilgilendirme ve farkındalık oluşturma çalışmaları hâlihazırda okullarımızda gerçekleştirilmektedir. Bu alanda ülkemizde kayda değer çalışmalar mevcuttur. Proje önerisinde bu çalışmaların analizi yapılmadan projenin alt yapısı oluşturulmuştur. Projeyi yürütecek olan ekibin çalışılacak hedef kitlenin özellikleri de göz önünde bulundurulduğunda, proje konusu ile uzmanlıklarının ve deneyimlerinin örtüşmesi beklenmektedir.Projede ele alınacak problem ve buna bağlı olarak yapılacaklar göz önünde bulundurulduğunda projenin metodolojik/kavramsal/kuramsal olarak literatüre özgün bir katkıda bulunmayacağı düşünülmektedir.	1,20
"İkinci kez sunulan proje önerisinde; Osmanlı Devleti’nde gerçekleştirilen eğitim reformları çerçevesinde 1850-1912 yılları arasında Selanik vilayetinde eğitim alanında meydana gelen gelişmeleri ve kurulan eğitim kurumlarını ortaya çıkarmak amaçlanmaktadır. Bilindiği gibi Selanik; 19. Yüzyılın ikinci yarısından itibaren sosyo-kültürel yapısı ve önemli ticaret merkezi olması sebebiyle Osmanlı Devleti’nin Balkanlardaki en gelişmiş şehri haline gelmiştir. Osmanlı Devletinin batıya açılan önemli bir kapısı olan Selanik aynı zamanda çeşitli fikir akımlarının doğup geliştiği bir kültür merkezi özelliği de taşımaktadır. Bu sebeple, Osmanlı eğitim reformlarının Selanik vilayetine yansımaları ve vilayetin gelişmesinde eğitim reformlarının etkisinin ele alınacağı proje; Türk modernleşme ve eğitim tarihine katkı yapacak özgün bir nitelik taşımaktadır. Proje önerisinde, daha önce istenen değişiklikler gerçekleştirilmiş ve eksiklikler tamamlanmıştır. Selanik vilayetinde Osmanlı eğitimi konusunda projenin amaçları netleştirilmiş, yabancı kaynaklar da literatüre eklenmiş, ekipman talepleri düzenlenmiş, proje katılımlı bir proje haline getirilmiş ve yapılabilirliği arttırılmıştır."	4,00
"Proje ana konusunu, Osmanlı Devleti’nin 1869-1914 seneleri arasında yürüttüğü dış askerî istihbarat faaliyetleri ve bunlardan sağlanan istihbarat girdilerinin Saray, Bâbıali ve Seraskerliğin karar alma süreçlerindeki rolü ve etkisi oluşturmaktadır. Dolayısıyla projede devletin ve ordusunun ülke içinde yürüttüğü istihbarat çalışmaları ele alınmayacak fakat yurtdışı askerî istihbarat faaliyetleri incelenirken ağırlık, formel ve açık istihbarat edinme kanalları olan ataşamiliter, ataşeneval ve şehbenderlerin periyodik olarak Seraskerlik ve Erkân-ı Harbiye Riyaseti’ne gönderdikleri raporlar üzerine verilecektir. Osmanlı Devleti’nin 1864-1914 arasındaki yarım yüzyıllık dönemde dış diplomatik temsilciliğinin bulunduğu hemen her devlet nezdinde askeri temsilcisinin de bulunduğu bilinmektedir. Batı ve Orta Avrupa’da Paris, Londra, Berlin, Viyana, Roma, Brüksel, Bern, Madrid, Lahey; Balkanlar’da Çetine (Karadağ), Belgrad, Bükreş ve Sofya; Rusya’da St. Petersburg ve bunlara ilave olarak Tahran’da Osmanlı ataşemiliter ve ataşenevalleri mevcuttur. Söz konusu bu temsilcilere ek olarak, komşu Rusya ve İran devletleri sınırlarında vazifeli şehbenderlerin bazıları ile hudut komisyonlarında vazife almış kurmay subaylar da istihbarat toplamakla görevlendirildiği bilinmektedir. Araştırma kapsamında bu temsilcilerin Osmanlı Seraskerlik/Harbiye Nezareti ile Erkan-ı Harbiyye Riyaseti’ne gönderdikleri raporların incelenecek olması projeye özgün bir değer katmaktadır. Osmanlı Devlet organizasyonunun tam da merkezinde bulunan ordu organizasyonundaki değişim konusunda ipuçları sağlayacak olan bu çalışma, genel olarak Geç Osmanlı tarihini yeniden yorumlama ve bu dönemde yaşanan süreklilik ve kopuşları analiz etme imkânlarını barındırmaktadır. Zira ataşemiliter raporları aracılığıyla Osmanlı ordusunu sadece müttefikleriyle değil, hasımlarıyla da karşılaştırmalı olarak ele almak mümkündür. Yapılacak bu karşılaştırmada, Osmanlı Devleti’nin bir kurum olarak ataşemiliterliği hangi amaçla ve nasıl kullandığı, ataşemiliterlerin performansları karşılaştırmalı perspektiften cevaplandırılmayı bekleyen ilk sorulardır. Ancak daha da önemlisi Osmanlı Devleti’nin genel olarak teknoloji ve özel olarak askerî teknoloji transferine yaklaşımı bu araştırmanın ele alacağı problemler arasındadır. Osmanlı askeri sanayinin gelişiminin ardındaki tehdit algılaması ve teknoloji transferinin mahiyeti ile ataşemiliter raporları arasında ilişki kurmak mümkündür. Askerî istihbarat faaliyetleri istihbarat yapan ülkenin siyasi amaçlarına hizmet etmektedir. Dolayısıyla proje kapsamındaki araştırma da kaçınılmaz olarak devrin Osmanlı siyasi tarihine ve Osmanlı “büyük stratejisi”nin tespitine ve uygulanışına dair sonuçlar üretebilecek niteliktedir. Askeri istihbarat sisteminin, ordudaki yapısal değişiklikler ve teknoloji transferi gibi konularda oynadığı rolün araştırılması aynı zamanda Osmanlı siyasi ve askeri karar alma süreçlerinin daha belirgin bir şekilde görülmesinde katkı sağlayacaktır.Bu yönleriyle öneri, özgün değeri ve yaygın etki potansiyeli olan orijinal yaklaşımların sergilendiği bir proje olarak değerlendirilmektedir."	4,40
"Proje önerisi, Kıbrıs'ın H. 1246 tarihli nüfus defterlerini inceleyecek olması yönüyle özgündür. Ancak proje ekibi, söz konusu defterlerin tam metin transkripsiyonlarını yayımlayıp yayımlamayacağını projede net olarak ifade etmemiştir. Söz konusu proje, defterlerin değerlendirilmesi ile birlikte bahse konu dört defterin de transkribe edilerek basımı ile daha da değerlenecektir. Proje ekibinin de literatür değerlendirmesinde (proje ekibinin literatürü eksiksiz değerlendirdiği iddia olunamaz) işaret ettiği üzere, Kıbrıs'ın nüfus meseleleri daha önce bazı başka çalışmalara konu olmuştur; ancak bu proje daha önce derinlemesine incelenmemiş H. 1246'ya tarihlenen dört defteri mercek altına almaktadır. Bu yönüyle proje konusu özgün bulunmuştur. Bununla beraber, projenin özgün değerine halel getiren hususlardan birisi proje ekibinin iş-zaman çizelgesinin en başına ""konuyla ilgili literatür taraması""nı koymasıdır. Özgün bir çalışma teklifi için literatürün hâlihazırda taranmış olması gerekmektedir. Verilen kaynakça yetersiz bulunmuştur ve Kıbrıs’la ilgili çalışmaların çoğunu ihtiva etmemektedir. Proje önerisinin, Osmanlı nüfus tarihi ile ilgili çalışmalara ise metodolojik bir katkı sunup sunmayacağı oldukça şüphelidir. Zira proje ekibi ""bu araştırmada felsefe, ekonomi, sosyoloji, sosyal psikoloji, siyasal sosyoloji, kültürel antropoloji, psikoloji, istatistik, coğrafya, demografi, hukuk ve siyasal bilimler gibi sosyal bilimlerin tekniklerinden veya imkânlardan da yararlanma[k]""tan bahsetmektedir ki, yürütücünün söz konusu nüfus verilerini değerlendirme noktasında önemli bir zihni karışıklık içerisinde bulunduğu anlaşılmaktadır. Proje ekibi, söz konusu nüfus defterlerinin değerlendirilmesinde pozitif bilimlerin de araştırma metotlarına müracaat edileceğini ima etmektedir ki bu durum gerçek bir karmaşaya işaret etmektedir. "	3,60
"Proje önerisi, Barbaros Hayreddin Paşa’nın Gazavâtnâmeleri üzerine bir araştırma yapmayı ve hususen İspanya Escorial kütüphanesindeki nüshayı esas alan bir edisyon kritik yapmayı amaçlamaktadır. Buna Vatikan ve Paris kütüphanelerinde bulunan unik iki nüsha da dahil edilecektir. Barbaros Hayreddin Paşa’nın gazavâtnâmelerinin proje sahiplerinin tesbitlerine göre 13 nüshası bulunmaktadır. Bunlardan 4 adedi Türkiye’de olup, bu nüshaları esas alan çeşitli baskılar yapılmıştır. Aslında Topkapı Sarayı Kütüphanesinde de biri manzum ve biri mensur en az iki nüsha daha vardır. Diğer dördü İstanbul Üniversitesi kütüphanesindedir. Proje ekibi kendilerinin temin ettiklerini belirttiği Escorial nüshasının, diğer nüshalardan farkını öneride net olarak ortaya konulamamıştır.Proje ekibi, mevcut Gazavâtnâme neşirlerinde kullanılan nüshaları, bu nüshaların problemlerini net biçimde tartışmayıp salt ham bir liste vermekle yetinmektedir. Bu liste dâhi eksiksiz değildir. Örneğin Gazavatname neşirlerinden takip eden neşirden hiç bahsolunmamaktadır: Barbaros Hayreddin Paşa’nın hatıraları (Gazavat-ı Hayreddin Paşa), Seyyid Murad Reis; hazırlayan Yılmaz Öztuna, İstanbul: Boğaziçi Yayınları, 1989.  Proje ekibi, önerdiği konunun desteği hak edip etmediğini göstermek bakımından mevcut neşirlerin problemlerini tamamen göz önüne sermek durumundadır. Proje için gerekli ön çalışma da yapılmamıştır. Mesela Gazavatnâmenin hangi kütüphanelerde bulunduğu bile tam olarak tespit edilmemiştir. Yine verilen kaynakça da yeterli bulunmamıştır. Örneğin; konuyla doğrudan ilişkili;- Aldo Gallotta, ""Le Gazavat di Hayreddin Barbarossa"", Studi Magrebini, III, Napoli 1970, s. 79-160 (Türkçesi: ""Gazayât-ı Hayreddin Paşa"", trc. Salih Akdenizi, TTK Belleten, XLV/180 (1981), s. 473-500.- Aldo Gallotta, ""II Gazavat-i Hayreddin Paşa di Seyyid Murad"", Studi Magrebini, XIII, Napoli 1983, s. 1-43 (Türkçesi: ""Seyyid Murad'm Gazavât-ı Hayreddin Paşa Adlı Eseri"" trc. M. Şakiroğlul, Erdem, İV/ 10, Ankara 1988, s. 127-163.- DÜZDAĞ, M. Ertuğrul. Barbaros Hayrettin Paşa'nın Hatıraları 1-2, İstanbul, Tercüman 1001 Temel Eser, (Tarihsiz).- PALA, İskender, Gazavât-ı Hayreddin Paşa, Ankara: Deniz Kuvvetleri Komutanlığı yay., 1995. - PELAEZ, E. (1887). La vita e La Storia di Ariadeno Barbarossa, Palermo: Statuto (G. Bonaffini tarafından düzenlenen yeni baskısı 1993 yılında Palermo’da Sellerio Yayınevi tarafından yayınlandı).Literatüre kazandırılmak istenilen Escorial nüshası üzerinde bir ön çalışma yapılıp yapılmadığı hakkında bilgi verilmemiştir. Yapılan ön çalışma neticesinde mevcut neşirler ne bakımlardan problemli olabileceği hakkında bilgi sunulmamıştır. Ayrıca, proje ekibi, Escorial nüshasının A. Bombacı tarafından neşredildiği de literatürde zikredilmemiştir.Proje önerisinin alana ne gibi bir katkı yapacağı oldukça muğlaktır. Öyle anlaşılmaktadır ki, projenin asli hedefi Gazavatname'nin güvenilir bir neşrini gerçekleştirmektir. Ancak, proje ekibi, Türk Denizcilik Tarihi, Osmanlı İspanyol İlişkileri, Osmanlı ve İspanyol arşivlerindeki belgeler konusuna çokça vurgu yapmaktadır. Ancak bu arşivlerde neyin araştırılacağı net olarak belirtilmemiştir. Çalışma, Osmanlı ve İspanyol arşivlerinden yola çıkarak Osmanlı denizcilik tarihini mi aydınlatmayı deneyecektir? Projenin çeşitli yerlerinde bu tarz imalar bulunmakta; ancak detaylandırılmamaktadır. Projenin bir yerinde proje sonunda bir kitap çalışması gerçekleşeceği ve kitabın bir giriş ve de bir sonuç kısmı olacağı ifade edilmektedir. Transkripsiyon çalışmalarında bir giriş bulunmakta; ancak sonuç bulunmamaktadır. Proje ekibinin, sonuç kısmında neyi ele alacağı aktarılmamıştır. Bütün bu hususlar net biçimde ifade edilmiş değildir."	2,20
"Proje önerisi, esas itibariyle Venedikli devlet adamı Marino Sanuto’nun 1496-1533 yıllarını kapsayan günlüklerinde geçen Türkiye tarihi ile ilgili bilgilerin derlenip araştırıcıların hizmetine sunulmasını amaçlamaktadır. 58 cilt tuttuğu ve 50 bin sayfayı aştığı belirtilen bu günlüklerin içinden Osmanlı tarihini alakadar eden kısımların seçilip, dijital ortama aktarılması Osmanlı tarih yazımı için çok önemli faydalar sağlayacağı muhakkaktır. Proje yürütücü ve araştırmacılarının daha önce bu günlükler üzerinde çalışmış olmaları ve araştırmacılardan birinin bu alanda doktora tezi sunmuş olması da bir avantaj teşkil edecektir. Proje önerisinde 16. yüzyılın ilk yarısında Avrupa’ya Osmanlı ile ilgili haberlerin ulaşma süreci, bu haberler üzerinden Avrupa’da oluşan Osmanlı algısının tespiti ve bu haberlerin birincil kaynaklarla karşılaştırmalı incelemesiyle doğruluklarının tespiti amaçlanmış olup bu çerçevede çalışma Osmanlı özelinden yola çıkılarak genel itibariyle “haber”in tarihsel bilgi ve politika oluşturma potansiyelini inceleyecek olması bakımından özgün değere sahiptir. Ayrıca, Türkiye'deki Avrupa çalışmalarında yeterince kullanılmayan Venedik kaynaklarından birinin tarihçilerin istifadesine sunulması büyük önem taşımaktadır. Çalışmanın daha sonra tarihçilerin istifadesine sunulma biçimi de yararlanma sayısını artıracaktır. Proje sırasında birincil kaynaklardan elde edilecek haber/bilgilerin internet vasıtasıyla proje ekibi dışında diğer araştırmacılara da açılarak yaygın kullanıma kazandırılacak olması ayrıca bilimsel çalışmalara sağlayacağı önemli bir katkı olacaktır.Diğer yandan; proje başlığı önemli bir konuyu gündeme taşıma intibaı vermekle beraber aslında Sanuto'nun rapor ve mektuplardan oluşan Günlükleri’nde Osmanlılar hakkında yer alan bilgilerin ortaya konulmasını hedef aldığını göstermektedir. Bu ise bir projenin muhteva olarak sınırlarını zorlayacak genişlikte bir konu demektir. Proje adı ve özetinde yer alan açıklamalar tam olarak birbiri ile örtüşmemektedir. Çünkü proje adı ""Akdeniz Haber Trafiği"" başlığı ile coğrafi bir alanı içine almakta hâlbuki kaynak olarak kullanılan Sanuto'nun Günlükler'i esas itibariyle Doğu Akdeniz Havzasında Venediklileri ilgilendiren konular hakkında bilgiler ihtiva etmektedir. Bu bağlamda kaynak malzeme tanıtılırken Rodos Şövalyelerinin arşiv malzemesi de göz önünde tutulması önerilmektedir."	3,80
"Proje önerisi, ele aldığı konuya ilişkin bir özgün katkı getirecek düzeyde bulunmamıştır. Proje ekibinin temel argümanı dönemin bir barış dönemi, savaşsız bir dönem olduğudur. Ardı sıra gelen bütün argümanları bu temel argüman üzerine inşa edilmiştir. Proje sahibi, literatürü temel düzeyde olsa dahi taramamış gözükmektedir. Örneğin, Dr. Serdar Genç'in 2012 yılında Marmara Üniversitesi'nde tamamladığı ""Osmanlı-Safevi Savaşlarında sefer organizasyonu ve lojistik 1722-1725"" başlıklı doktora tezi tamamen bu dönemdeki seferleri, savaşları ele almaktadır ve Lale Devri'nde Savaş başlığıyla kitap olarak yayımlanmıştır. Aynı şekilde, proje sahibi, Dr. İlker Külbilge tarafından kaleme alınan ve 2010'da Ege Üniversitesi'nde tamamlanan “18. Yüzyılın İlk Yarısında Osmanlı-İran Siyasi İlişkileri (1703-1747)” başlıklı çalışmadan da haberleri yok gibi görünmektedir. Dr. Külbilge'nin çalışması da tamamen Lale Devri olarak adlandırılan dönemdeki savaşlar konusundadır ve proje sahibinin kaynaklar kısmında yer almamaktadır. Genç ve Külbilge'nin çalışmaları, proje sahibinin barış dönemi argümanını tamamen geçersizleştirmektedir. Proje önerisi, Lale Devri'nde Anadolu şehirleri üstünedir; ancak yine doğrudan konuya ilişkin şu çalışma kaynaklar kısmında zikredilmemektedir: Hüseyin Güneş, “(XVIII. Yüzyılın İkinci Çeyreği): Lâle Devri’nde Amasya”, Basılmamış Doktora Tezi, On Dokuz Mayıs Üniversitesi, 2001).Benzer şekilde doğrudan başlıklarında Lale Devri adlandırması bulunmayan ancak tamamıyla söz konusu dönemde Anadolu şehirlerini inceleyen şu çalışmalar da proje sahibi tarafından zikredilmemektedir ve hatta söz konusu çalışmaların büyük çoğunluğu proje sahibinin incelemeyi önerdiği kentleri konu almaktadır. Örneğin:Önder Bayır, “XVIII. Yüzyılın İlk Yarısında Manisa’nın Sosyal ve İktisadî Durumu”, Basılmamış Doktora Tezi, İstanbul Üniversitesi, 2001.Hüseyin Çınar, “18. Yüzyılın İlk Yarısında Ayıntab Şehri’nin Sosyal ve Ekonomik Durumu”, Basılmamış Doktora Tezi, İstanbul Üniversitesi, 2000.İbrahim Güler, “XVIII. Yüzyılın İlk Yarısında Sinop (İdari Taksimat ve Ekonomik Tarihi”, Basılmamış Doktora Tezi, Marmara Üniversitesi, 1992.Mehmet Karagöz, “XVIII. Asrın Başlarında Kayseri (1700-1730)”, Basılmamış Doktora Tezi, Erciyes Üniversitesi, 1993.Aynur Ünlüyol, “Şeriyye Sicillerine Göre XVIII. Asrın İlk Yarısında Balıkesir (1700-1730)”, Basılmamış Doktora Tezi, Uludağ Üniversitesi, 1995.Ayrıca, çalışmanın temel konusunun ""kadın"" olduğu ifade edilmesine rağmen doğrudan dönemde kadın konusunu işleyen çalışmalar kaynaklar kısmında yer almamaktadır:Madeline C. Zilfi, “Women and Society in the Tulip Era, 1718-30”, Women, the Family and Divorce Laws in Islamic History, ed. Amira El Azhary Sonbol, (Syracuse: Syracuse University Press, 1996), 290-303.Fariba Zarinebaf-Shahr, “The Wealth of Ottoman Princesses During the Tulip Age”, The Great Ottoman-Turkish Civilisation, vol. 2, ed. Kemal Çiçek, (Ankara: Yeni Türkiye Yayınları, 2000), 696-701.Dönemin birincil kaynaklarından olup, Lale Devri olarak meşhur olmuş dönemin kadını hakkında gözlemlerde bulunan Lady Montagu'nün mektupları da proje sahibinin malumu gibi gözükmemektedir.Araştırma konusunun bir dönem için Anadolu şehir tarihi araştırmalarına katkı sağlaması beklenmektedir. Ancak bu kadar çok sayıda ve ortak özellikleri sadece sicilleri olduğu ileri sürülen yirmi civarında şehrin projeye hiçbir ön hazırlık ve değerlendirme yapılmadan alınmış olması zafiyet olarak gözükmektedir. Söz konusu tarihler arasında hangi şehirler için hangi sicillerin bulunduğu siciller hakkındaki katalog çalışmalarından tespit edilmesi gerekmektedir. Şehir sayısında veya inceleme konusu olarak ele alınacak konu başlıklarında sınırlama yapma mecburiyeti vardır. Çünkü; proje ekibinin sunmuş olduğu konu başlıkları (kadın, aile hayatı, evlenme, boşanma, suçlar, kölelik, ticari ilişkiler, esnaf teşkilatları, imar faaliyetleri, şehirleşme, göç, hastalıklar ve bunlarla mücadele, doğal felaketler, eşkıyalık ve güvenlik sorunları, terekeler, miras hukuku) tek bir akademik çalışma içerisinde değerlendirilemeyecek cinstendir. Takdir edilecektir ki, konu başlıklarının yelpazesi çok geniştir. Bütün bu konu başlıklarının Lale Devri olarak bilinen dönemle ne gibi makul bir münasebetinin bulunduğu aydınlatılmamıştır. Proje ekibinin gerekçesi, sosyal hayatın savaşsız bir dönemde takibidir ki, dönemin savaşsız bir dönem olduğu tezi doğru olmadığı düşünüldüğünde, gerekçe geçersiz kalmaktadır."	1,60
"Gözden geçirilerek yeniden sunulan projenin temelde önemli bir değişiklik taşımadığı anlaşılmaktadır. Önceki panel raporunda yer alan endişeleri giderecek bir düzeltme ve/veya konuyu anlama ve kavrama hususunda bir farklılık göze çarpmamıştır. Konunun mirî esir, esir, köle, cariye gibi birbirine karıştırılmış kavramların bir projede incelenmek istenmesi bilimsel bir sonuç almaya uygun bulunmamıştır. Bu sebeple iki sene önce İ. Ü. Sosyal Bilimler Enstitüsü Yeniçağ Tarihi Bilim Dalı'nda Esen Salarcı tarafından ""Osmanlı İmparatorluğunda Mirî Esirler/Gebran-ı Mîrî (1650-1750) adıyla yürütülen doktora tezi konuyu daha belirleyici ve sınırlayıcı bir mahiyet göstermektedir. Üstelik son zamanlarda Fransa'da N. Vatin'in yönettiği 16. yüzyılda kölelerin sosyal hayattaki yeri konulu bir doktora tezine başlandığı bilgisi bulunmaktadır. Bu tezlerin mahiyeti tam olarak anlaşılmadan yen bir proje üretilmesi zaman ve kaynakların doğru kullanımı açısından dikkate alınmalıdır. Diğer yandan, proje ekibi, ""gerek Osmanlılar gerekse çağdaşı olan devletleri konu alan esirler ile ilgili müstakil bir çalışma neredeyse yoktur"" demektedir. Özellikle dünya tarihi literatürü hakkında bu tür bir yargıda bulunabilmek için tüm alanlar ve tüm dillerde bir literatür taraması gereklidir ki, proje ekibinin bu tür tarama gerçekleştirdiği intibaı oluşmamıştır. Proje ekibi ayrıca, ""nitekim araştırma esnasında yapılması düşünülen geniş çaplı tarama[nın] henüz yapılma[dığını]"" ifade etmektedir ki, bu durum da projenin özgünlüğüne halel getirecek bir husustur. Proje önerisi öncesi, gerçek bir literatür taraması projenin literatüre katkısının net biçimde ortaya konulması açısından hayati önemdedir. Gerçekten de proje ekibi, iş-zaman çizelgesinde belirttiğine göre, çalışmanın ilk altı ayında literatür taraması gerçekleştirmeyi planlamaktadır.   Proje ekibi, Osmanlı'da kölelik konusundaki çalışmaların esirler meselesine de değindiğini ifade etmekte; ancak bu çalışmalar içerisinde yer alan kısımların bir değerlendirmesini sunmamaktadır. Bu bağlamda, reddedilen ilk proje önerisinin panel raporunda istenilen Prof. Dr. İzzet SAK'ın çalışmasından söz konusu projenin nasıl ayrışacağı meselesi aydınlatılmamıştır.  Bu projenin özgünlüğü açısından en kritik meselelerden biri de şudur: Kullanılması öngörülen Başbakanlık Osmanlı Arşivi'nden belgeler, ilk kez bu çalışma kapsamında mı gün ışığına çıkacaktır? Diğer bir deyişle, araştırmacıların zikrettiği arşiv belgeleri el değmemiş bir malzeme midir? Kölelik çalışmalarında yer alan esirlerle ilgili bahislerde araştırmacılar bu birincil malzemeyi kullanmamışlar mıdır? Araştırmanın özgünlüğü konusunda fikir yürütebilmek için, hayati önemde olan bu hususlara öneri kapsamında cevap vermemiştir. Son olarak, proje ekibi, kabul görmeyen ilk projesinde sunulduğu haliyle, listeyi halen ham halde muhafaza etmiştir."	2,80
Proje önerisinde çok önemli, ancak tarihsel süreç içerisinde mevcut varlığının çok büyük bir bölümünü yitirmiş olan bir yapının siber-arkeoloji ve volumetrik vizüalizasyon yöntemleri kullanılarak 3 boyutlu görselleştirilmesi amaçlanmaktadır. Arkeolojik çalışmalarda, gelişen teknolojik ekipmanlara paralel olarak yeni yöntemlerin denenmesi ve interdisipliner çalışmaların gerçekleştirilmesi son yıllarda yaygın bir şekilde görülmektedir. Burada da yürütücünün bir alıntıyla belirttiği gibi, “tapınak bir daha asla yerinde görülemeyecek” şeklindeki açıklamasına istinaden böylesi bir çalışma ilk etapta özgün bir araştırma olarak değerlendirilebilir. Üstelik yapıyla ilgili herhangi malzemeye zarar vermeden tamamen sanal ortamda bir canlandırılma yapılması, değişik düşüncelerin ortaya çıkması ve alternatif planların değerlendirilmesi anlamında oldukça önemli sonuçlar getirecektir. Ayrıca, konu hakkında hiç bir fikri olmayan ve bölgeye gezmeye gelen insanlar açısından ilgi uyandıracağı da tartışmasız kabul edilebilir. Ancak her şeye rağmen, yürütücünün de sözün ettiği gibi, Roma döneminden başlayarak günümüze kadar hakkında birçok şey yazılmış mimari bir eserle ilgili genel bir fikir oluşamamış ve “tapınağın güvenilir bir rekonstrüksiyonunu” yapılamamıştır. Buna rağmen yürütücünün, siber teknolojiler kullanılarak bu işi başaracağını açıklaması hayli iddialı bir yaklaşımdır. Örnek olarak gösterilen, Stanford Üniversitesi’ndeki Digital Michelangelo ekibinin çalışması, Afganistan’daki Buda heykelleriyle ilgili çalışma ya da Roma örneği veya diğer örnekler, Efes Artemisionu ile bu anlamda benzerlik göstermemektedir. Zira, Efes’teki yapı hakkındaki bilinmezler çok daha fazladır. Yöntemi aynı olan birbirine paralel konular seçmiş çalışmaların her zaman olumlu sonuçlar getireceği anlamına gelmemektedir. Zaten, yürütücü de “bugün tapınaktan geri kalanlar onun %10’undan azdır. Yani gerçekleştirilmesi hedeflenen sadece %10’u kalmış bir kitabın %100’ünün çevirisini yapmaya benzemektedir” şeklinde bir ifadeyle bu durumu doğrulamaktadır.   	3,40
"Yazıtlar dışında hakkında yok denecek kadar az yayın olduğu belirtilen İznik hakkında gerçekleştirilecek proje ile İznik’in ilk defa kapsamlı bir şekilde bütün kalıntıları ile irdelenmiş olması projenin özgün yanı olarak belirtilmiştir. Kapsamlı bir şekilde derken de sunulan projeyle, Nikaia’da (İznik) Hellenistik Dönem ve Roma İmparatorluk Dönemi arasına (yaklaşık M.Ö. 300-M.S. 395) tarihlenmiş maddesel kültür kalıntılarının araştırılması hedeflenmektedir. Ayrıca İznik merkez olmak üzere aynı zamanda çevre köylerde gerçekleştirilecek yüzey araştırmalarıyla, ele geçirilecek seramik malzeme üzerinden kentin territoryasının ve Eskiçağda bu territoryanın ne şekilde geliştiğinin belirlenmesi düşüncesi de bir dereceye kadar özgün yanı olarak da değerlendirilebilir.Nikaia kentinin Hellenistik ve Roma Dönemleri'ndeki mikro kimliklendirilmesinin amaçlandığı bu çalışmada, özgün bazı unsurlar söz konusudur. Örneğin ""lüminesans"" adı verilen yöntem ile organik olmayan kültür varlıklarının tarihlenmesi çabası önemlidir. Özgün olarak nitelendirilebilecek bir başka durum, Nikaia ve çevresinde yapılacak yüzey araştırmaları sayesinde kentten günümüze ulaşmış kültür varlıklarının ve arkeolojik buluntunun ilk kez kapsamlı bir şekilde irdelenecek olmasıdır. Kentin mimari karakteri ve plan özellikleri hakkında bilgi verecek arkeolojik kalıntıya ulaşılması ve bunların sistemli bir şekilde envanterlerinin çıkarılması faydalı bir çalışma olacaktır.Proje önerisinde özgün unsurlar bulunduğu kadar özgün olmayan öğelerin varlığı da dikkat çekicidir. İlk olarak, öneride genel olarak arkeolojik malzemeden yola çıkarak, kentin sosyal sınıflarının arasındaki rekabetin ve sınıfların kendi içerisindeki aidiyet duygusunun anlaşılması hedeflenmiştir. Bir kentin sosyal sınıflarının arasındaki rekabetin, hangi gruplar arasında yaşandığı genel olarak bilinmektedir ve proje içerisinde de yöntem kısmında bunun cevabı, ""yerli elit sınıfı, Roma vatandaşı unvanına sahip olan ya da olmayan kent sakinleri ve son olarak yabancılardır"" olarak zaten verilmiştir. Ayrıca ""sınıfların kendi içerisindeki aidiyet duygularının"" nasıl anlaşılabileceği ise oldukça belirsiz bir durumdur. Kentte bulunan bir anıt veya anıtlardan yola çıkarak, bu aidiyetlikleri anlamak zordur. Her ne kadar ""amaç ve hedefler"" bölümünde ""hangi sosyal grupların ve toplumların kent nüfusunu temsil ettikleri amaçlarımız arasında yer almakta"" ifadesi geçse de, proje önerisinin asıl amacı olan ""kent envanteri"" başlıkla uyuşmamaktadır. Nitekim projenin ana amacı ""Hellenistik ve Roma İmparatorluk Dönemleri arasında (yaklaşık M.Ö. 300-M.S. 395) Nikaia (İznik) kentinin maddesel kültür kalıntılarını bir veri bankasında toplayıp, daha sonra bunları buluntu yerlerine göre kent planına ekleyerek modern yerleşimin altında kalan antik kentin haritasını çıkartmak"" olarak belirtilmiştir. Ancak bunların neler olduğu konusunda kesin ifadeler kullanılmamaktadır. Projenin özgün değeri olarak gösterilen, “bir antik çağ kentinde sosyal sınıfların arasındaki rekabet ve sınıfların kendi içindeki aidiyet duygusunun nasıl olduğunun araştırılacağı” açıklamasının bir metot olarak Whitmarsh’ı referans olarak gösterilmesi de üzerinde durulması gereken durumlardan biridir. Zira, bu durum metottan ziyade, genel bir teoridir. Whitmarsch'ın kuramına ek olarak sunulan ""kentte bulunan anıtsal yapılar, yazıtlar ve antik yazılı kaynakların bütüncül bir şekilde incelenmesi ile anlaşılacaktır. Bu metot ülkemizde ilk defa bir antik kentte uygulanacak ve başarılı olunması durumunda gelecekteki benzer araştırmalar için bir ön örnek olacaktır"" yaklaşımı gerçekçi bulunmamıştır. Çünkü bu çerçevede birçok yayın yapılmış ve halen de yapılmaya devam etmektedir. Yakın zamanda Perge ve Ankyra kentleri için benzer ve önemli çalışmalar yapılmıştır. Dolayısıyla Nikaia kenti üzerinde ilk kez uygulanacağı düşünülen çalışma, arkeoloji alanında bir ilk değildir. Yukarıda belirtilen noktalar nedeniyle proje başlığının ve özgün değerinin yeniden kurgulanması gerekmektedir. Proje başlığı ile içerik arasındaki uyum bütünlüğünün tam olması beklenmektedir. Genel anlamda projede yapılmak istenen; İznik hakkındaki eserlerin toplu halde bir araya getirilmesiyle oluşturulacak bir eserdir. Özgünlüğü açısından değerlendirildiğinde, daha çok “derleme / toplama” bir çalışma olacağı anlaşılmaktadır. "	3,20
"2008 yılında ilk başvuru yapıldığında henüz kazısı tamamlanmamış olan villanın 2013 yılı itibariyle kazısının bitmiş olduğu ve bu anlamda villa mimarisine çok daha bütüncül bir gözle bakma olanağının doğduğu yürütücü tarafından bildirilmektedir. Böylelikle, Anadolu’da kazısı tamamlanmış ve planı en iyi bilinen villa yapısı olduğu tespit edilen villayla ilgili projenin (villanın üç boyutlu olarak ayağa kaldırılması, restitüsyonun yapılması, orijinal çatı örgüsünün hazırlanması, vb.) tamamlanmasının ardından, benzer yapıların değerlendirilmesinde önemli bir rol oynayacağı bilinmektedir. Sözkonusu villada 2000 yılından beri kazı etkinliklerinde bulunulması, yani alanı tanıması ve çalışılacak villanın Geç Dönem Roma Mimarisi ile ilgili Anadolu’daki istisnai yapılardan biri olması projenin olumlu yanları arasındadır.  Burada sorulması gereken soru, yürütücünün “ünik” olarak belirttiği yapının restitüsyonu gerçekleştirilirken, yapıyla ilgili eksik olan bilgilerin tamamlanmasında hangi örneklere bakılacağıdır. Eğer, Anadolu dışından örnekler üzerinden gidilirse yapının orijinalliğinin ne derece sağlanmış olacağı irdelenmelidir. Efes’teki örnekler dışında (ki kronolojik olarak projedeki yapıyla aynı değillerdir) seçilen örnekler hep Anadolu dışındandır. Özellikle çatı örgüsüne dair hazırlanacak kısmın (olumlu ya da olumsuz) tartışmaya yol açacağı büyük olasılıktır. Kazının tamamlanmış olmasıyla yapıyı tamamen özgün bir şekilde ayağa kaldıracak malzemenin sağlanıp sağlanmadığı aktarılmalıdır. Nitekim, yöntem kısmında da değinildiği gibi Antandros Villası’nın üç boyutlu ayağa kaldırılması sırasında diğer ülkelerdeki benzer örneklere bakılacağı belirtilmektedir. Her şeye rağmen, dijital (sanal) anlamda bir restitüsyon olacağından yapıya verilecek olası bir zarar asla söz konusu değildir. Zamanla, ileride yapılacak araştırmalar ve Anadolu’dan ele geçirilecek diğer yapılar ile gerekli düzeltmeler yapılabilecektir. Ancak bu durum şu esnada projenin özgünlüğünün olumsuz yanı olmaktadır.Bununla birlikte, proje önerisi başlık ile konu içeriği bakımından birbiri ile ilintisiz farklı iki çalışma konusundan oluşmaktadır. Seramik buluntularının tasnifi, incelenmesi, yayına hazırlanması ve seramiklerin villanın tarihlenmesinde kullanılması çalışmanın ana konusunu oluşturan ""Üç Boyutlu Mimari Restitüsyon""a katkı sağlamayacaktır.Seramik buluntularının tasnifi, incelenmesi, yayına hazırlanması ve seramiklerin villanın tarihlenmesinde kullanılması çalışmanın ana konusunu oluşturan ""Üç Boyutlu Mimari Restitüsyon""a katkı sağlamayacak bir süreç olarak değerlendirilmesinin  projeye ne tür bir katkısının olduğu açık değildir. Projenin içinde yapılması planlanan çalışmalar konusunda net bilgiler bulunmamaktadır. Şöyleki, proje içinde yapılacak olan çalışmalar aslında rutin arkeolojik çalışmalardır. Bu çalışmalar sonuç itibarıyla projenin içinde cevabı aranan bir soru veya sorunsalının bulunmadığını göstermektedir. "	3,20
"Söz konusu proje önerisi ile arkeolojik su altı araştırmalarında önemli bir yere sahip olan Kekova Adası ve kıyılarının araştırılması amaçlanmaktadır. Önceki panel raporunda, “bölgenin çağlar boyu yoğun deniz trafiğine sahne olması nedeniyle burada önemli su altı verisi oluştuğu ve dolayısıyla su altı araştırmacılarına bir özel bir saha yarattığı, neticede bu sahayla ilgili önerilen projenin de özel, üstelik projenin disiplinlerarası bir çalışma olduğu” belirtilmektedir. Ancak bu olumlu yanlara rağmen, “bölgede araştırılmak istenilen hususların neler olduğu konusunun açık olarak yazılmadığı ve kimi tespitlerin varsayımsal bulgulara dayalı olarak yapılmasının önerilen projenin özgün değerini zayıflatacağı” ifade edilmektedir. Örnek olarak da dalışlar sonrası ele geçirilecek malzemenin yetersizliği karşısında yürütücünün nasıl bir hipotez ile hareket edeceğinin açıklanmadığı belirtilmiştir. Proje Önerisi Değişiklik Bildirim Formu’nda yukarıdaki eleştiri karşısında şu açıklamalara değinilmiştir; - Kekova Adası üzerindeki yapıların ve liman alanlarının deprem öncesi ve deprem sonrası düzenlemelerinin, kullanımlarının, vb. tesadüf değil belirli bir sistematik içinde yapıldığı, yapılacak çalışma ile bu durumun bilimsel olarak kanıtlanacağı ve daha ayrıntılandırılacağı, - Ada üzerindeki su altı ve su üstü eserlerinin çoğunluğu daha önce hiçbir bilimsel çalışmaya konu edilmediği ve ilk kez bu projede bir çok yönü ile ele alınacağı,  - Ortaya çıkması beklenen projenin bölge araştırmalarında önemli eksikliği dolduracağı,- Yürütücünün doktora çalışması sırasında, projede sunduğu çalışmayı gerçekleştirmediği,belirtilmektedir. Şüphesiz ki çoğunluğu araştırılmamış su altı ve su üstü eserlerinin disiplinler arası bir yöntemle incelenmesi, projeyi özgün kılmaktadır. Üstelik ortaya çıkması hedeflenen eser, “gerek sualtı ve kıyı arkeolojisine gerekse antik çağ ada yerleşimi konusundaki eksikliğin giderilmesi ile literatüre önemli katkı sağlayacaktır.”  Yürütücünün doktora çalışması sırasında bölgeyi araştırmış olması, literatüre hakim durumu da projenin özgünlüğü açısından olumlu yanlar arasındadır. Üstelik alanın tamamının sistematik ve bilimsel yöntemlerle araştırılması ve tanıtılması da projenin özgün yanını ortaya koymaktadır. Ancak önceki raporda yer alan varsayımsal durum devam etmektedir. Projenin özgünlüğüyle ilgili bu sorunun giderilmesi noktasında kanımızca gerekli düzeltme yapılmamıştır. Üstelik dalışlar sonrası ele geçirilecek malzemenin yetersizliği karşısında yürütücünün nasıl bir hipotez ile hareket edeceği de açıklanmamıştır. Projede öne sürülen tez, buralardan ele geçirilecek eserlerin söz konusu alanla ilgili açığı kapatacağı yönündedir. Yürütücünün en baştan, bölgenin malzeme açısından zenginliğini kabul ederek, çalışma sonrasında, projenin başında öne sürülen gerçekleri ortaya koyacağı yönündeki iddiası şüphesiz ki yürütücünün doktora çalışması sayesinde bölgeyi tanımış olmasından kaynaklanmaktadır. Eğer, ele geçirilecek malzeme bunu sağlamazsa ne yapılacaktır? Bu soru halen yanıtsızdır.  Ayrıca, araştırma ve belgeleme çalışmalarının alanın depremselliği ile ilişkilendirilmesi de önem arzetmektedir."	4,20
Proje önerisinde, Orta Anadolu’nun doğu kesiminde yer alan Kapadokya bölgesinde yapılması öngörülen araştırmaların amacının M. Ö. 6. yy. ortalarından erken Hristiyanlık dönemine kadar uzanan zaman dilimi içine tarihlenen ve arkeolojik, epigrafik ve nümizmatik eserlerle belgelenen eskiçağ tanrılar dünyasını inceleyerek bölgenin kült haritasının çıkarılması ve Anadolu kült arkeolojisinde bu bölgenin oynadığı rolün araştırılması olduğu belirtilmektedir. Kapadokya bölgesi kültlerinin çok tanrılı din dönemine yönelik incelenmesi burada söz konusu dönemde tapınım görmüş Tanrı ve Tanrıçaların isimlerinin değerlendirilerek Anadolu’nun başka bölgeleriyle karşılaştırılması projenin özgün değeri olarak kabul edilebilir. Böylece Anadolu’da eskiçağ din tarihi hakkında yapılmış ve yapılmakta olan çalışmalara yeni bir katkıda bulunulmuş olacaktır.Yapılması öngörülen çalışmaların bilinen araştırma yöntemleri veya proje yürütücüsünün mensubu olduğu klasik arkeoloji bilim dalının diğer yakın bilimlerle işbirliği içerisinde gerçekleştirdiği benzer çalışmalardan çok farklı olmadığı anlaşılmaktadır. Bu durumda proje yeni bir bilimsel yöntemin geliştirilmesine yönelik görülmemektedir. Proje kapsamında incelenmesi öngörülen Kapadokya bölgesi kült arkeolojisi konusuna ilişkin olarak bilim dünyasının bugüne değin ulaştığı sonuçların özetlendiği bir mevcut araştırma durumuna ilişkin bir raporun bulunmaması bu projenin ayrıntılı olarak hangi yenilikleri ortaya koyacağının daha derinlemesine değerlendirilmesini ve daha önceki araştırmalarda nelerin dikkate alınmadığının  tespit edilmesini güçleştirmekte ve projenin bu haliyle mevcut bilimsel soruların çözümü ile ilgili yeni öneriler sunmaktan uzak kaldığı izlenimini uyandırmaktadır.Ayrıca, projeye “Kapadokya Bölgesi Kült Arkeolojisi” başlığı verilmiş olmasına karşın başvuru dosyasının incelenmesinden M.Ö. VI. yüzyıldan sonraki dönemleri ele alacağı anlaşılmaktadır. Bu durumda proje başlığı ile içerik arasında çelişki doğmaktadır. Projenin özgün kısmı, bu tanrı ve tanrıçalara ilişkin epithet, tapım özellikleri, tarihsel süreç içinde kültte görülen değişimler gibi konuların irdelenmesi ve bölgeye ait dinsel özelliklerin başka bölgelerle olan ilişkisi ya da farklılıklarının tartışılacak olması olabilir. Öte yandan sadece yayınlanmış verilerden hareket edilmesi, projenin, yaratıcı öneriler sunması ya da metodolojik ve kuramsal özgün katkılar sunmasını zorlaştırmaktadır.	3,00
"Batı Anadolu'da Minos etkinliği (kültürel boyutları) konusu eksikliği bilinen bir gerçektir. Bu açıdan projede araştırılmak istenilen konu, Urla Yarımadası özelinde önemli olacaktır. Ancak proje başvurusu büyük oranda Bağlararası kazısına dayandırılmaktadır. Bölgede daha evvel bu konuda yüzey araştırmaları yapılıp yapılmadığı ya da proje kapsamında yapılıp yapılmayacağı belirtilmemiş olup bu açıdan bakıldığında Bağlararası Kazısı'nın Minos buluntularından yola çıkılarak bu coğrafyadaki Minos etkinliğinin sunulmasının amaçlandığı anlaşılmaktadır. Projenin konu ve kapsam bölümüne dönem ve coğrafi olarak tanımlanma sorunları taşıdığı anlaşılmaktadır. Projenin başlığı ile (Urla) içeriğinde geçen Bağlararası yerleşmesi arasında bir uyumsuzluk olduğu da görülmektedir. Başlık bütün yarım adayı kapsarken konu sadece Bağlararası Yerleşmesiyle ilişkili gösterilmiştir.Bütün Minos dünyasını derinden etkileyen Thera volkanının patlamasını ortaya koyan volkanik kül dağılımının ulaştığı düşünülen Urla yarım adasında, bu kül tabakasının izini araştırmak ve saptayabilmek de projenin sunabileceği özgün katkılardan biridir. Bu volkan patlamasının etkilerinin araştırılması sadece jeomorfolojik verilerden elde edilecek bulgulara dayandırılmıştır. Bu bulguların arkeolojik verilerle de desteklenerek projede bir sentez çalışması yapılması önerilmelidir. Anadolu’da Minos kültürünün incelenmesinin öngörüldüğü projede geleneksel arkeolojik kazı desteği niteliğinden çıkarılarak proje ekibinin önerdiği soru veya sorunsallardan sadece bir tanesinin belirlenerek bunun üzerinde yoğunlaşılması uygun görülmüştür. Örneğin; madencilik ve maden işçiliği konularında yapılan atılımların bölgede çok önemli sosyo-ekonomik ve kültürel değişimlerin yaşanmasına neden olduğu belirtilmekte ancak projede bu konuya hiç bir yerde değinilmemektedir. Diğer yandan, projenin içerisinde araştırılacağı belirtilen bir diğer konu olan sualtı yürütülecek jeomorfolojik çalışmalar ile madencilik çalışmaları arasında ne türde bir bağlantının olduğunun da açıklanmaya ihtiyacı vardır. Projenin başlığında ve içinde çeşitli yerlerde geçen “etkinlik” kavramından neyin hedeflendiği net olarak aktarılamamıştır. Bu çerçevede etkinlik ile kastedilen konuyla bağlantılı kültürel bulgu ve buluntuların nasıl değerlendirileceğinin de açıklanması gerekmektedir. Yukarıda açıklanan bilgiler ışığında projenin araştırmayı önerdiği soru ve sorunsalların belirli konu başlıklarına indirgenerek yöntem ile de ilişkilendirilerek projenin şekillendirilmesi yerinde olacaktır. "	3,25
"Proje önerisi, özelde Limantepe'deki Tunç Çağ yerleşmesinin Erken Tunç Çağ II. yapı katının sur sisteminin ve iç kale yapılaşmasının ortaya konulması, daha yaygın olarak ise bu dönemde Ege Dünyası'ndaki savunma sistemlerinin ve idari merkezlerin yapılanmalarının daha iyi anlaşılabilmesine olanak vereceğinden, eski çağ alanının önemli bir eksikliğini gidermeyi hedeflemektedir. Araştırmada, planlanan karadaki kazı ile su altı kazısının koordineli bir şekilde yürütülmesi ise arkeolojik alanda denenecek özgün bir çalışma olarak ortaya çıkmaktadır.    Limantepe'deki Erken Tunç Çağı II iç kalesinin önemi konusunda hiçbir şüphe yoktur. Ancak, proje dosyasının incelenmesi, özgün bir araştırma projesi olarak değil, halen başarıyla devam etmekte olan Limantepe Kazısı'nda destek amaçlı bir proje izlenimi uyandırmaktadır. Amaç ve hedefler içerisinde gösterilen ""Arkeometrik çalışmalar""ın zaten başlamış olduğu anlaşılmaktadır. 3 yıllık kazı projesi şeklinde Kültür ve Turizm Bakanlığına sunulan proje üslubunda yazılmış ve amaç ve hedeflerde belirtilen restorasyon çalışması gibi bazı başlıkların bir TÜBİTAK projesi kapsamında değerlendirilmesi projenin özgün değerini zayıflatmaktadır. Proje dosyasında proje başlığının özgün değeri-önemi yerine Limantepe'nin Anadolu arkeolojisindeki genel önemi anlatılmış, projenin araştırdığı Liman Tepe Erken Tunç Çağı II İç Kalesiyle ilgili özelde soru ve sorunsallara yeterince ağırlık verilmemiştir. Konu-kapsam bölümünde pek çok ifade, cümle düşüklükleri ve yazım yanlışlıkları nedeniyle de  anlaşılamamaktadır."	3,00
Bu proje ile çoğunlukla İstanbul Süleymaniye ve Topkapı Sarayı Kütüphanelerinde bulunan ve Osmanlı döneminde yazılmış el yazmalarındaki tariflerden yola çıkılarak geleneksel mürekkep yapım tekniklerinin denenmesi ve uygulanabilirliğinin sınanması hedeflenmektedir. Bu tekniklerin ilk defa denenecek olması projenin özgün değeri olarak sunulmuştur. Osmanlı Hat sanatında kullanılan mürekkepleri Osmanlı dönemi yazmalarında yer alan tariflere göre yeniden üretmeye çalışmak özgün bir araştırmadır. Müzelerde ve Kütüphanelerde çok sayıda Osmanlı Dönemi el yazması bulunmaktadır dolayısıyla mürekkep üzerine yapılan bu tür araştırmalardan özgün sonuçlar çıkacaktır.  Özellikle boyar madde açısından (bitkisel boyalar) geleneksel uygulamaların yerini yapay boyar maddelerin alması ortaya çıkan ürünlerin ya da sanat eserlerinin değerini tartışmaya açmakla kalmayıp kalitesi konusunda da kaygıları gündeme getirmektedir. Bu nedenle bugüne sadece tarifleri kalan bu faaliyetin tekrar üretime yönelik canlandırılması önemlidir. Konuyla ilgili olarak kimyasal değerlendirmelerin yapılmaması bir eksiklik olarak görülmüştür.	4,20
"Proje önerisinde Kuzey Azerbaycan topraklarında 11. ve 13. yüzyıllar arasında, Büyük Selçuklular çağında üretilmiş seramik eserlerin incelenmesi ve değerlendirilmesi planlanmaktadır. Bu tür bir çalışmanın özgün değeri olarak, bu döneme ait seramiklerin yayınlarda genel olarak İran seramikleri içinde değerlendirildiği, bu sebeple de yerel özelliklerinin tam olarak belirlenemediği, bu çalışma ile bu boşluğun doldurulacağı söylenmektedir. Çalışmanın özgünlüğünü oluşturan bir diğer sebep olarak da bu eserlerin Rus bilim insanları tarafından kendi dillerinde yayınlandığını, bu nedenle de Türkiye’de bu yayınların bilinmediğini ve bu proje ile bu bilgilerin de yeniden değerlendirilerek sunulacağı belirtilmektedir.Kuşkusuz Rusça literatürün Türk akademi camiasına kazandırılması önemli bir katkı olmakla birlikte bu tür bir amaç bir projenin ancak ikincil hedeflerinden biri olabilir. Nitekim bu tür projelerle amaçlananın özgün, yeni ve analitik bilginin ortaya konulmasıdır. Ayrıca, ortaya çıkan bilginin farklı disiplinlerin kullanımına sunulması da önemli bir gerekliliktir. Bunlara ilaveten, projede sunulan literatür değerlendirilmesinde Nurten Çamaş tarafından 1992 yılında hazırlanan doktora tezinin bu konuyu ele alan en geniş kapsamlı çalışma olduğu söylenmekte; ayrıca bu çalışmada Rusça literatürün de kullanıldığı belirtilmektedir. Önerilen projede ise 1992’den sonraki, yani bu tezin yazılmasından günümüze gelen yeni literatürün değerlendirileceği söylenmektedir. Tüm bunlar yapılacak çalışmanın özgün olma iddiasını olumsuz yönde etkilemektedir.Ayrıca, yayın fotoğraflarından bakılarak nasıl bir envantere ulaşılacağının açıklanmaması, malzemeyi incelemeden, gerektiğinde laboratuvar analizleri yapmadan ""malzeme, yapım ve süsleme tekniği"", sorunlarının çözülememesi projenin özgün değerini zayıflatan noktalardır. Görsel malzeme üzerinde yapılacağı ifade edilen çalışmada hamur rengi ve kalitesi, astar, sır, bezeme tekniği vb. gibi bir çok konuda bire-bir inceleme imkânının elde edilemeyeceği bu nedenle çalışmanın özgün değerinin bekleneni karşılayamacağı düşünülmektedir.  "	2,80
Anadolu’da Türk döneminden günümüze ulaşmış namazgâh örneklerinin plan ve süsleme özelliklerine göre belirli tiplere ayrılarak belgelenmesi ve daha önce bu tür bir çalışmanın yapılmamış olması projenin özgün değeri olarak belirtilmiştir. Kuşkusuz var olan kültür varlıklarının yok olmadan önce belgelenmesi ve kayıt altına alınması, hatta bunun sonucunda bir farkındalık yaratarak eserlerin korunmasına yönelik çabanın artırılması oldukça kıymetli bir kazanımdır. Bununla birlikte, sanat tarihi çalışmalarında envanter ve katalog çalışmalarının ötesine gidilerek analitik bilgi üretmenin önemli olduğu da bilinmektedir. Bu yönden de projede sunulan belgeleme niyetini takdir etmekle birlikte, bunun dışında konuyla ilgili herhangi bir soru ve sorunun olmayışı büyük bir eksiklik olarak değerlendirilmiştir. Bu eksikliğin projenin sonucunda ortaya çıkacak bilginin geniş bir spektrumda kullanımını da engelleyeceği kanaati oluşmuştur.Ayrıca, çalışmanın hedefi Anadolu'da az bilinen namazgâhları ortaya çıkarmak ve bunlar hakkındaki verileri ortaya koymak olmakla birlikte projede çalışılacak coğrafi alanların çok geniş kapsamlı tutulması ve güzergâhların net olarak ortaya konulmaması önerinin özgün değerini zayıflatan bir durumdur. Diğer yandan proje içinde incelenecek namazgahların hangi başlıklar altında inceleneceği de açık değildir.	3,00
Proje önerisinin en özgün tarafını Londra'daki İngiliz Devlet Arşivleri ve Paris'teki Dışişleri Arşivi'nde bulunan ve şimdiye kadar konuyla ilgili yapılan yayınlarda kullanılmamış olan belgelerin ilk defa kullanılacak olması oluşturmaktadır. Bunun yanı sıra, yurt dışındaki arşiv belgeleri ile birlikte Osmanlı ve Cumhuriyet arşivlerinde bulunan belgelerden de yararlanılacak olması çalışmanın bir diğer önemli yanını ortaya koymaktadır. Bu tür bir yaklaşım, 19. yüzyıl sonu ve 20. yüzyıl başında yapılan arkeolojik kazıların niteliğini anlamak üzere daha bütüncül bir bakış sağlayacak ve daha geniş bir perspektif çizecektir. Projenin önemli bir iddiası da bu belgeler sonucu ortaya çıkan verilerin sadece tanımlanarak sıralanması ile yetinilmeyerek analitik bir değerlendirilmeye de tabii tutulacak olmasıdır. Bu tür bir değerlendirme, proje sonucunda 19. ve 20. yüzyıl başındaki kazılar ve yurt dışına çıkarılan/kaçırılan eserler hakkında salt veri sağlamanın dışında, yakın dönem tarihimizin kültürel, sosyal ve siyasal yanlarına ışık tutarak daha geniş bir tarihsel perspektifin ortaya konmasını da sağlayacaktır. Bu da, proje sonuçlarının sosyal bilimlerin pek çok farklı alanı tarafından kullanılabilirliğini artıracaktır.  	5,00
"Kayseri kenti göç ve ticaret yolları üzerinde bulunmasından dolayı en eski ticari yerleşim kentlerinden biri olmuştur. Ancak Kayseri'nin çekirdeğini oluşturan farklı dönemlere ait kapsamlı bir çalışmanın olmaması eksiklik olarak nitelendirilmiştir. Metodolojik olarak proje kapsamında tarih, mimarlık ve kentsel ölçekteki çalışmalardan yararlanılacaktır. Proje önerisi ""tarihsel süreç içerisinde Kayseri kentinin ticaret odaklı gelişim ve değişimini yansıtmak ve kent belleğine katkı sağlamak"" amacına odaklanmakta ve tüm özgünlük değerini bu konu üzerine kurmaktadır. ""Bu kapsamda konuya yönelik olarak bir bilgi-belge arşivi oluşturulmasını amaçlayan geniş bir kaynak taraması gerçekleştirilmesi, yapı ve yapı gruplarının mimari, malzeme ve yapım sistemi özelliklerinin belirlenmesine yönelik olarak çeşitli yöntemlerle belgelenmesi, ticaret alanlarındaki tarihi ve güncel arazi kullanımlarının ve dokunun irdelenmesi ve sanal haritaların oluşturulması planlanmaktadır."" Yapılmak istenen araştırmanın özgünlük değeri araştırmaya emsal teşkil edebilecek diğer herhangi bir kent tarihi araştırması konu edilerek ve karşılaştırmalı olarak değerlendirilmemektedir. Öneri bu haliyle Kayseri kentinin neden bu tür bir araştırmanın konusu olması gerektiği, bu tür bir araştırma yapılması durumunda hangi tarihsel verilere ulaşılabileceği ya da ne tür bir alanda ilerleme sağlanabileceğine ilişkin öngörülerle araştırma önerisinin geliştirildiğini belirtmemekte, genel bir vurgu ile Kayseri'nin bu tür bir araştırmaya değer bir kent olduğunu vurgulamaktadır. Bu tür bir saptama kabul edilebilir olmakla beraber araştırma gerekçesinin çok daha ayrıntılı bir biçimde dile getirilmiş olması beklenirdi. Bununla beraber öneri Kayseri tarihi içerisinde herhangi bir dönemi diğerlerinden ayırmaz ve önemsemez görünmekte ve ""kuruluşundan bugüne Kayseri"" gibi genellemeci bir biçimde kaleme alınmıştır. Proje önerisinin Kayseri özelinde, Osmanlı ya da daha önceki dönemde Kayseri özelinde bir sorusu yoktur. Bu nedenle de sınırları belirli bir şekilde tariflenmemiştir.Kayseri'deki ticaret yapıları zaman içinde değişik çalışmalara konu olmuştur. Kayseri'deki farklı dönemlere ait ticaret yapılarını çevresi ile birlikte bir bütün halinde ele almak ve çeşitli yönleriyle değerlendirmek bu araştırmanın özgün değerini oluşturmaktadır. Öneriden anlaşıldığına göre Kayseri'nin yakın çevresindeki kervansaraylar da araştırmaya dâhil edilmiştir. Ancak, kent merkezi dışındaki bu yapıların kentin ticari dokusuyla nasıl bağdaştırılacağı belli değildir.Son olarak, Ali Baş’ın 1996 tarihli, Kayseri Ticaret Yapıları Üzerine Bir Araştırma isimli çalışması konu üzerine doğrudan yoğunlaşan bir araştırmadır. Bir diğer çalışma ise 1930 yılından Albert Gabriel tarafından yapılan Monuments Turcs D’Anatolia isimli çalışmanın literatür özeti içerisinde değerlendirilmesi beklenmektedir. Ayrıca, Seda Çalışır Hovardaoğlu,(2009) Tarihi Süreklilikte Kentsel Katmanlaşmanın Belgelenmesi Bağlamında Kayseri Kent Merkezi, İTÜ doktora çalışmasında kapsamlı olarak ticaret doku ve yapılarını tarihsel mimari kentsel bağlamda ele alınmıştır. Alev Çakmakoğlu Kuru, (1998) Fetihten Osmanlı Dönemine Kadar Kayseri'de Türk Devri Mimarisi, Kayseri Doktora tezi kitaba da dönüştürülmüştür. Bu çalışmada Kayseri’deki yapıların plan ve tanımlamaları ve sorunlarına dair detaylı bilgi bulunmaktadır. Dolayısı ile proje önerisinin özgün değeri sınırlı bulunmuştur."	2,20
"Türk ya da İslam sanatındaki geometrik desenler değişik disiplinlerdeki araştırmacılar için ilgi konusu olmuştur. Bu desenlerin çözümlenmesine yönelik çalışmalar eskiye dayanmaktadır. Desenlerin günümüz teknolojilerini kullanarak bilgisayar ortamına aktarılması ve çözümlenmesi ise yakın zamana aittir. Fakat Anadolu Selçuklu Dönemine yönelik örneklerin bu nitelikteki bir çalışmaya konu olması özgün değer taşımaktadır. Buna karşılık ele alınacak örneklerin 13. ve 14. yüzyıllardan seçileceği, 12. yüzyıl örneklerinin araştırma dışında bırakıldığı anlaşılmaktadır. Bu tercihin neye göre yapıldığı net olarak aktarılmamıştır. Proje önerisi, Anadolu'daki örneklerin yeterince ve diğer örneklerle bir arada ele alınmadığını, süreci dikkate alan yaklaşımların yetersizliğini birer problem olarak ortaya koymaktadır. Bu eksiklerin giderilmesi yönünde proje kapsamına iki özgün ve yaratıcı öneri sunmaktadır:1. Örneklemin değerlendirilmesinde biçim gramerleri tümleşik bir yorumla ele alınarak, tasarım ve yapım bilgisi biçim üretiminin etkenleri olarak incelenmesi, desen çözümlemeleri ve de biçim gramerleri alanında biçimi yapım bilgisi bileşeniyle birlikte ele alması yeni bir çalışmadır ve günümüzde gelişen malzeme ve üretim süreci odaklı tasarım araştırmalarına katkısı olması, 2. Varsayıma dayanmayan görüntü işleme tekniklerinin kullanımı ile bağlam bilgisine dayanan beklentilerin ötesinde bir sonuç arayışında olmasıdır. Mevcut çalışmalar dışında desenlerin görüntü olarak işlenmesi özgün bir yaklaşım olarak değerlendirilmiştir.Proje önerisinde Anadolu'daki örneklerin diğer örneklerle birlikte ele alınmadığı ve üretim sürecini dikkate alan çalışmaların bulunmaması eksiklik olarak tanımlanmıştır. Bu eksikliği gidermek amacı ile yapılacak çalışmada; geometrik bezemelerin bilgisayar ortamında çözümlenmesi, alt parçalara ayrılması ve bu bağlamda gözün seçiciliğinin bertaraf edilmesi söz konusu olacak, bilgisayar ortamında metodolojik ilerleme sağlayacak kendi alanında özgün bir çalışma olacağı kanaati oluşmuştur."	4,50
"Proje önerisinde, Türkiye üniversitelerindeki müzik öğrencilerinin öğrendikleri ve ilgilendikleri müzik türlerinin öğrencilerin kişilik özellikleri (duygusal dengeleri, açık fikirlilikleri, dışa dönük olmaları, geçimli olmaları ve sorumluluk duyguları) ile olan ilişkilerini ortaya çıkarmayı amaçlandığı belirtilmektedir.Bu konularda Türkiye'de çalışmalar yeni olmakla birlikte; yurt dışında 1970'lerden sonra çok çalışılmış olan konulardır. Ancak; uluslararası ölçekte müzikoloji ve özellikle de sistematik müzikolojinin çok yeni konu alanlarından değildir. Türkiye'deki müzik öğrencilerinin kişilik özellikleri ve müzik tercihleri arasındaki ilişkileri saptamak, ülkemizdeki müzik-psikolojik araştırmalar açısından bilimsel temel oluşturabilir. Seçilen örnekleme bağlı olarak amacın “Türkiye’de müzik öğrenimi gören üniversite öğrencilerinin kişilik özellikleri ile müzik tercihleri arasındaki ilişkinin belirlenmesi” yerine asıl amacın dışına çıkılarak “Türkiye’nin haritasını çıkarma”  amacı projenin özgün değerini olumsuz yönde etkilemiştir."	3,25
Bu projede temel amaç, yeni hazırlanan ortaokul 6. sınıf fen bilimleri öğretim programı kazanımlarına uygun etkinlikler geliştirip üst-bilişsel yeti, motivasyon ve başarıya etkisini araştırmaktır. Ayrıca, öğrencilerin üst bilişsel yetileri, Fen Bilimlerini öğrenmeye yönelik motivasyonları ve Fen Bilimleri dersi başarıları arasındaki ilişkinin tespit edilmesi hedeflenmiştir. Ancak projenin özgün değeri sınırlıdır. Çünkü bu projede geliştirileceği söylenen etkinlikler yeni öğretim programı için hazırlanan kitaplarda bulunan etkinliklere hangi alternatifi getireceği açık değildir. Proje oldukça geniş bir literatür özetine sahiptir. Ancak öneride literatür özeti araştırma konusunu özgün olarak ortaya koyacak analiz ve sentezler yeterince yapılmamıştır. Araştırmacılar konu hakkında sınırlı araştırma var deseler de literatüre baktığımızda bu iddianın doğru olmadığı açıktır. Literatür özeti verilirken ülkemizdeki fen bilimleri dışındaki alanlarda (dil öğretimi, Türkçe eğitimi, felsefe gibi) çalışmalara da yer verilmemiş olması bir eksiklik olarak görülmektedir. Ayrıca bu konuda yayımlanmış önemli bir kitaba (Metacognition in Science Education: Trends in Current Research by Anat Zohar and Yehudit Judy Dori (Eds.) 280 pages, 2011 Springer Dordrecht) atıfta bulunulmamış olması da bir eksikliktir.    Literatürde özellikle motivasyon ve başarı üzerinde bu tür etkinliklerin olumlu etkilerinin olduğu bilinmektedir. Bu bakımdan projenin özgünlüğü azalmaktadır. Bu projenin sonuçlarının mevcut literatüre ve/veya uygulamaya ne katacağı net olarak açıklanmamıştır.	1,83
Proje önerisi, öğretmenlerin yapılandırmacı yaklaşımı tam olarak uygulamadıkları düşünülürse, bu konudaki problemi ortaya koymakta ve problemin çözümüne yönelik öneri sunmayı amaçlamaktadır. Her ne kadar daha önceki bir projede ilköğretim öğretmenlerinin fen ve matematik alanlarında diyalojik söylem geliştirebilmeleri üzerinde durulmuş olsa da, sınıf öğretmenlerinin aynı söylem türünü geliştirmelerinin sağlanmasının yine de özgün değere sahip olacağı düşünülmektedir. Ders içerikleri farklı olduğu, öğretmen türü farklı olacağı için özgün değeri vardır.  Araştırmacının mesleki gelişimi amaçlayan HİE kursu şeklinde tasarladığı diyalojik söylem eğitimi ortamının sorgulamaya dayalı öğrenme-öğretme ortamından nasıl farklılaştığı belirtilmemiştir. Proje önerisinde bu kursta diğer öğretim yöntem ve stratejilerinden farklı olarak nelerin yapılacağı ayrıntılı bir şekilde ortaya konulması özgün değere katkı sunacaktır.	3,75
"Projenin amacı etkinlik merkezli program içerisinde okul öncesi 5 yaş dönemi çocuklarının doğayı yakından fark ederek bitki ve hayvan yetiştirme sorumlulukları kazanmaları yanında farklı zeka alanlarını da geliştirerek bilişsel, duyuşsal, psiko-motor ve sosyal becerilerini aktif hale getirmektir.Çocukların doğayı soyut bir kavram olarak algılamasını engellemek, uygun beslenme biçimleri ve koşullarını öğrenmelerini sağlamak, doğada yetişen canlıların farkına varmalarını  gerçekleştirmek, stres faktörlerini azaltarak deşarj olmalarını sağlamak ve uygulamalarla doğa sevgisini geliştirerek onları üst eğitim kademelerine daha etkili hazırlamak önemlidir. Ancak, çoklu zeka uygulamalarının yapılacağı ve böylece çocukların baskın ve baskın olmayan zeka alanlarının saptanabileceği ifadesi iddialı bulunmuştur. Bunlar yapılsa bile nasıl değerlendirecekleri konusunda soru işaretleri bulunmaktadır.Proje önerisinin metodolojik/kuramsal ve kavramsal çerçevesi zayıf bulunmuştur. Çalışmada irdelenmesi önerilen konu ve kavramlarla ilgili literatür taraması yapılıp bu kavramlarla ilişkilendirilmemiştir. Örneğin; çoklu zeka, sorgulama, lider olma gibi çok sayıda kavram olmasına rağmen bu kavramları içeren çalışma ve ölçümler mevcut değildir. Ayrıca, hedef davranışların gerçekleşmesinin hangi/ölçütlerle değerlendirildiği açık değildir.Proje önerisinde uygulanacak doğa eğitiminin hedeflerine ulaşılmak için neyin nasıl yapılacağı konusunda kapsamlı kuramsal çerçeve sunulmamıştır. Bu sebeple, proje önerisinin kuramsal çerçevesinin yeterli olmadığı düşünülmektedir. Çalışmanın kapsamı genel tutulmuştur. Bu sebeple ölçülebilir ve araştırılabilir (uyarlanacağı belirtilen “Bir Adam Çiz Testi” ile çoklu zeka alanlarının saptanabileceği, yapılacak olan gözlemlerin çalışmayla nasıl ilişkilendirileceği vb.) bir yapıya sahip olmadığı düşünülmektedir. Bu nedenle çalışmanın özgün değerinin sınırlı olduğu kanaati oluşmuştur."	1,80
"Proje önerisi, tekno-staj olarak adlandırılan ters yönde mentörlük yaklaşımı ile öğretmen adaylarının ve öğretmenlerin teknopedagojik becerilerini geliştirmeyi amaçlamaktadır. İngiliz dili ve eğitimi öğretim programında yeni bir ders geliştirmeyi ve var olan öğretmenlik uygulaması dersinin içeriğini teknopedagojik yaklaşımın hem öğretmen hem de öğretmen adayı tarafından sınıfta kullanılması açısından önemli bulunmaktadır. Yeni öneride projede geliştirilecek dersin mevcut derslerden (ÖTMG, ELT) farkı içerik ve uygulama açısından gerekçelendirilmesi hala zayıftır, farklı bilgi ve becerilere sahip teknoloji-pedagoji-içerik alanlarının tek bir seçmeli derste nasıl birleştireceğinin kuramsal yapılandırması da hala yapılmamıştır. Bu aşamaya aşırı güvenin hala devam ettiği görülmektedir. Ayrıca, eğitim fakültelerinde verilen mevcut materyal geliştirme derslerinin teknopedagoji donanımı açısından yetersiz kalması iddiası, bilimsel temele dayanmamaktadır.Proje başlığı proje içeriğini yansıtmakta yetersiz kalmıştır.Yeni öneride odak noktası haline gelen ""ters yönde mentörlük"" sürecinin sunacağı öğretimsel çatı (scaffolding) yeterince detaylı açıklanmamıştır. Yöntemde öğretmen adaylarının uygulama öğretmenlerine dijital materyal geliştirme hususunda ""yönlendirme"" yapacağı belirtilmektedir. Ancak bu yönlendirme kapsamının, adayların fakültede aldıkları dersten, yardımlardan, imkân ve aktif deneyimlerden yoksun olması, bu uygulamayı mevcut hizmet-içi uygulamalarından farklı kılmayacaktır. Ayrıca mevcut öneriyle öğretmen adayının zorunlu olarak izleyeceği öğretmenlik uygulaması dersine öneride planlanan etkinliklerin öğrenciye getireceği ek yükün dikkate alınmadığı görülmektedir: Mevcut öğretmenlik uygulaması dersinin hedef ve içerik bakımından niteliğini zayıflatabileceği öneride göz ardı edilmiştir.Özetle, önceki panel raporunda belirtilen eksikliklere yönelik kayda değer bir ilerleme görülmemiştir."	2,00
Projenin amacı, mühendislik fakültelerinde lisans eğitimi almaya hak kazanan ve fakat akademik riskli grup olarak nitelendirilen öğrencileri tahmin etmekte kullanılacak bir modelin oluşturulmasıdır. Proje önerisi incelendiğinde hedefin açık olmadığı görülmektedir. Proje, bir yandan söz konusu modeli geliştirmeyi hedeflerken, diğer yandan öneride akademik riskli gruba giren öğrencilerin akademik olarak gelişimlerinin de gerçekleştirileceği belirtilmektedir (örneğin, İP11 ve İP22). Bu çalışma neyi sağlarsa (model geliştirilmesi mi yoksa modelin işaret ettiği öğrencilere uygulanacak program sonucunda öğrencilerin akademik ve/veya sosyal gelişimlerinin sağlanması mı) projenin başarılı sayılacağı açık değildir. Bu da projenin başarı kriteri açısından sorun yaratmaktadır.Çalışmada kullanılacak olan anket ve demografik bilgilerin ve sonradan yapılacak mülakatların akademik yeterliliği açıklamak için yeterli olacağı konusu kuşkuludur. Ayrıca geliştirilecek modelin sonraki yıllarda öğrencilerin akademik başarılarına nasıl katkıda bulunabileceği hususu açıklanmamış ve çalışmanın özgünlüğü yeterince gerekçelendirilememiştir. Düzenlenecek olan destek programının içeriği, nasıl uygulanacağı, nasıl değerlendirileceği konularında detaylı bilgi yoktur.Literatürde akademik başarıyı tahmin etmede kullanılan faktörlerle ilgili daha ayrıntılı bir tartışma yapılması, kültürel ve psikolojik faktörlerin de göz önünde bulundurulması gerektiği düşünülmektedir. Ayrıca öğrencilerin psikolojik yapılarıyla ilgili değişkenlerin veri toplama zorluğu sebebiyle çalışma dışı bırakıldığı belirtilmiştir. Bu değişkenlerin dışarıda bırakılmasının kavramsal bazda böyle bir tahmin çalışmasında nasıl etkileri olacağının daha ayrıntılı tartışılması gerekmektedir. Akademik risk tanımında yurtdışında yapılan çalışmalarda belirtilen tanımlar/kriterler kullanılmıştır. Ülkemizde bu tanım/kriterlerin geçerliğiyle ilgili bilgi sunulmamıştır. Ayrıca, ülkemizde mühendislik fakültelerinden ayrılma oranı, bu oranın çeşitli bölümler arasında gösterdiği farklılık, ayrılma nedenleri arasında projede kabul edilen akademik risk tanımı ne kadar önemli bir etmen olduğu, yurtdışında yapılan çalışma bulgularının ülkemizde mühendislik öğrencilerinin betimlenmesi için ne kadar faydalı olduğu gibi konularda yeterince bilgi sunulmamıştır.	2,20
"Bu projede, üstün yetenekli öğrencilerin bilimsel araştırma projeleri hazırlama sürecinde danışmanlık yönünün online olarak desteklenmesinin, öğrencilerin bilimin belli alanlarına, ilgilerine, ilgilerinin sürekliliğine, bilimsel araştırma projesi hazırlamaya ilişkin motivasyonlarına, mesleki eğilimlerine verilecek danışmanlık hizmetinin kalitesine ilişkin görüşlerine, öz-düzenleme becerilerine etkisinin araştırılması amaçlanmıştır. Ülkemizde üstün zekâlılara yönelik var olan hizmetlerin yetersizliğini düşünüldüğünde; üstün zekâlı öğrencilere bilimsel proje hazırlama konusunda daha iyi hizmet verilmesi açısından böyle bir projenin hazırlanmasının önemli olduğu düşünülmektedir. Fen Liselerine kırsal kesimlerden gelerek yatılı kalan öğrencilerin bilim alanında desteklenmesi fikri önemli bir sorun tespitidir. Ancak aşağıda belirtilen nedenlerden dolayı araştırmanın özgün değeri oldukça sınırlı kalmaktadır: Araştırmanın gerekçeleri yeterince ortaya konulmamıştır. Araştırmacılar her ne kadar genel olarak online danışmanlık sürecine ilişkin kuramsal bilgilere yer verseler de, araştırmanın mevcut online danışmalık süreçlerinden farklarını ve yenilikçi yönleri yeterince vurgulanmamıştır. Ayrıca gerekçeler oluştururken güncel kaynaklardan yararlanılmalıdır.Araştırmanın temel amacından yola çıkarak, araştırmanın özgün değerini ortaya koyarken, Dünya'da ve Türkiye'de bu öğrencilere bilimsel araştırma süreçlerini öğretmede ve desteklemede kullanılan yöntemlere ve bu yöntemlerin etkililiğine ilişkin bilgiye yer  verilmemiştir. Literatür özeti bölümünde dünya genelinde uygulanmakta olan mentörlük çalışmalarının bir katalog tanıtımı şeklinde verilmesi bilimsel yazıma uygun değildir. Bunlardan söz edilebilir ancak e-mentörlüğün türleri, uygulamaları ve bunların etkileri üzerine bir tartışma yürütülmelidir ve bu tartışma projenin gerekliliğini uygun bir dille ortaya koymalıdır.Araştırmacılar mentörlük kavramını yeniden tanımlamalıdırlar. Projede mentör yalnızca bir koç veya rehber olarak görev almaktadır. Oysa mentörlük danışmanlığı, öğretmenliği, arkadaşlığı ve rol modelliğini de kapsamaktadır. Projede araştırmacılar online eğitim ile e-mentörlüğü eş uygulamalar olarak değerlendirmekteler veya e-mentörlüğün gerekçelerini ve yararlarını anlatırken online eğitimi referans olarak vermektedirler. Mentörlük, bir eğitim programı değildir, online eğitim programı değildir. "	2,00
Proje önerisi, bilimsel ve sosyo-bilimsel konuların öğretiminde kullanılabilecek olan iki yaklaşımı, Yarışan Teoriler Öğretim (YTÖ) ve Moral-Değer Merkezli Karar Verme (MDMKV) ortaokul 4. sınıf öğrencilerinin argümantasyon, kavramsal anlama, bilimin doğası ve bilimsel düşünme becerileri üzerine etkilerini incelemek için planlanmıştır. Bu araştırma şimdilik uygulamaya yönelik etkilerden ziyade daha başlangıç aşamasında olan kuramsal bilgi üretme niteliğinde olan bir araştırmadır. Bu yönüyle bilim literatürüne katkı sağlama potansiyeli vardır ve kısmen özgün değere sahiptir.Bununla birlikte, daha önceki ortak raporda da belirtildiği şekilde kuramsal çerçeve yeterince açık değildir. Deney ve kontrol grupları üzerinden yürütülecek çalışmada deney gruplarında yukarıda belirtilen iki ayrı yaklaşım kullanılırken kontrol grubunda Toulmin'in Argumantasyon modeli kullanılacaktır ancak neden üç ayrı teori böylesine bir çalışmada kullanılacaktır hala net değildir. Bu durum çalışmanın özgün değerini olumsuz etkilemektedir.Ek olarak, mevcut literatürün bir analizi yapılmışken, özgün bir projeye destek olacak sentezi yapılmamıştır. Bu yönüyle literatür özetinin geliştirilmesi gerekmektedir. Proje deneysel bir desen üzerine kurgulanmıştır. Yarışan teoriler ve Moral değer merkezli karar verme öğretim stratejilerinin 'normal' argümantasyon ortamı ile kıyaslanması prensibine dayanmaktadır. Öncelikle çalışmanın teorik alt yapısı net değildir. Bahsedilen yöntem veya benzeri durumların strateji olup olmadığı belli değildir. Nitekim davranış veya gelişim psikolojisi literatüründen çekilen MDMKV gibi bir modelin ne kadar pedagojik unsurlar taşıdığı veya bir öğretim stratejisine dönüştürüleceği belli değildir. Diğer bir deyişle daha iyi argümanlar kurmada öngörülmesi sınıf gibi karmaşık bir sosyal ortamda pedagojik bir alt yapısı olmadan kullanılmasını gerekçelendirmez.Araştırmacı çalışmayı güçlü bir teoriye oturtmadığı için yer yer benzer gibi görünen ama birbirinden farklı terminolojiler kullanmıştır. Örneğin çalışmanın kuramsal yaklaşımını 'argümantasyon açısından gelişim psikolojisi ve bilim felsefesi araştırmalarının vurgu yaptığı veri kullanarak alternatif teoriler arası muhakeme yapmanın düşünme becerilerini geliştireceği bulguları üzerine oturtulmuştur? Argüman perspektifinden ise kuramsal yaklaşım, TAM’nin sınıf içi öğrenci argümanlarını desteklemek için ve bu argümanları analiz etmek için iyi bir model olduğu varsayımı üzerine bina edilmiştir' şeklinde açıklamıştır. Bu açıklama hem karmaşık hem de bir teori olmaktan uzaktır.	2,17
"Çalışma, sınıf öğretmeni adaylarının ileride atanacakları kırsal bölgelerde günlük ve mesleki yaşamlarını verimli bir şekilde sürdürebilmelerine yarayacak iletişim ve günlük yaşam becerilerini geliştirmeyi amaçlamaktadır. Türk eğitim tarihi içerisinde önemli bir yer tutan “Köy Enstitüleri” deneyiminden sonra mevcut lisans programlarında öğretmen adaylarına ağırlıklı olarak bilişsel alan davranışları verilmektedir. Buna karşın, duyuşsal ve psikomotor alan davranışlarını kazandırmaya yönelik çalışmalar oldukça sınırlıdır. Bu açıdan proje önerisi, öğretmen eğitiminde uygulamaya dayalı bir anlayışı temel aldığı için önemli bir boşluğu doldurabilir.Özellikle sınıf öğretmenlerinin kırsal kesime atanmaları ve çoğu zaman gerçek yaşamın zorluklarından haberdar olmamaları onların önemli sorunlar yaşamalarına yol açmaktadır. Bu bağlamda çalışmada bu sorunlar geniş şekilde ortaya konulmuş ve değerlendirilmiştir. Ancak sorunların çözümüne yönelik yapılan önerilerin bazılarının gerçekçi olmadığı düşünülmektedir. Örneğin, adaylara kazandırılması hedeflenen özelliklerden ""kırsal kesimde yapılacak günlük işlerle ilgili olanlar"" başlığı altında yer alan ""Köyde yetiştirilen evcil hayvanların bakımını yapma, besleme ile ilgili temel becerileri kazanır"", ""Kırsal kesimde yaşayanların tavır ve davranışlarına karşı hoşgörü gösterir"", ""Köy, köy yaşamı, köyde yaşayanlar ve hayvanlarla ile ilgili olumlu davranışlar sergiler"" vb gibi bazı hedeflerin gerçekçi olmaması projenin özgün değerini olumsuz yönde etkilemektedir.Diğer taraftan, proje yürütücüsüne ait tamamlanmış bir başka projenin tekrarı niteliğinde olması, uygulama koşullarının birçok kırsal alana (köy, mezra vb) benzerlik göstermiyor olması, projenin amaçlarının çok genel ancak uygulama alanının bu bağlamda sınırlı olması proje önerisinin özgünlüğünü düşürmektedir."	3,33
Projenin amacı, “T.C.Milli Eğitim Bakanlığı’nın yeni geçtiği ve kamuoyunda 4+4+4 olarak bilinen yeni eğitim modeli müfredat programında, sadece belirli liselerin (Kız Meslek Liseleri  ile Anadolu Otelcilik ve Turizm Meslek Liseleri) özellikli bölümlerinde (Yiyecek İçecek Hizmetleri) verilmekte olan beslenme eğitiminin, öğrencilerde sağlıklı beslenme alışkanlıkları kazanımı, sağlıklı besin tercihi, fast food eğitimi, yeme davranışı, yeme alışkanlıkları ve sağlıklı beslenme bilgisi”  için yeterlilik düzeyini tespit etmek olarak belirtilmiştir. Dengesiz beslenme ve obezite çağımızın en önemli sorunlarından birisidir. Bu sorun çocuklarda daha sıklıkla görülmektedir. Bu açıdan proje önerisi önemli bir konuya ve soruna parmak basmaktadır. Bu konu orjinal ve yeni bir konu olmamakla beraber, böyle bir konunun işlenmesinin önemli olduğu düşünülmektedir. Bununla birlikte, projenin belirtilen genel amacı ile araştırma problemleri arasında bir tutarlılık olmadığı dikkati çekmektedir. Bu araştırmadan çıkan sonuçların beslenme eğitiminin hangi kademede nasıl verilmesi gerektiği ile ilgili bir tartışmada nasıl kullanılacağı net olarak ifade edilmemiştir.Proje önerisinde bir taraftan beslenme dersinin ne ölçüde etkili olduğunun tespit edileceği ifade edilirken, diğer taraftan da 4+4+4 sisteminden söz edilmektedir. Ancak bu ikisinin bağlantısı anlaşılmamaktadır. Bu yönüyle çalışmada amaç, gerekçe, problem ve kapsam bağlamında bir tutarsızlık ve yetersizlik olduğu düşünülmektedir. Ayrıca, çalışmada yeni ve orijinal bir çözüm önerisi veya katkı sunulması da söz konusu değildir. Önerinin başlığı bir araştırma çalışmasından çok bir kitap bölümünün başlığını çağrıştırmakta olup çalışmanın içeriğini ve yapılmak istenenleri yansıtmamaktadır. Çalışma beslenme eğitimi açısından önemli ve kapsamlı gibi görünse de, sorunların ve bunların çözümüne yönelik yaratıcı ve özgün önerilerin yeterince ortaya konulmaması proje önerisinin özgün değerini düşürmektedir.	2,67
Projede, öğretmen adaylarının matematiksel ispat yazma becerilerini geliştirmek için İSMAT adı verilen bir öğretim modeli etrafında bir öğrenme ortamının tasarımı yapılması amaçlanmaktadır. Böyle bir öğretim ortamının matematik eğitimine sunacağı katkılar göz önüne alındığında, projenin özgün değeri olduğu düşünülmektedir.Proje kapsamında öğretmen adaylarının ispat yazma düzeylerini artıracak, konudan bağımsız, bir öğretim modeli geliştirilmesi amaçlanmaktadır. Tasarlanan modelde DGY önemli bir yer tutmaktadır. DGY'larına böylesi merkezi bir rol verilmesi bile amaçlanan modelin konudan bağımsız ele almanın mümkün olmadığının bir göstergesidir. Proje önerisinde, literatürde ispat sürecine vurgu yapan ve bunun öğretiminde belli adımları tanımlayan çalışmaların varlığına işaret edilmektedir. Fakat bu çalışmaların belli bir konu özelinde adımlar oluşturdukları dile getirilerek, konudan bağımsız işleyecek bir ispat öğretim modeli geliştirilmesine duyulan ihtiyaç vurgulanmaktadır. Bununla birlikte, önerilen modelin jenerik olacağına dair ikna edici herhangi bir açıklama yoktur. Konudan bağımsız bir ispat modelinin gerçekleşebilmesinin ne kadar mümkün olduğu önemli bir soru işaretidir. Bu durum ise projenin var olduğu dile getirilen özgün değerini olumsuz yönde etkilemektedir.Proje önerisinde ispatın matematikteki yeri ve önemi açıkça ve başarılı bir şekilde vurgulanarak, ispat konusunun teorik ve felsefi altyapısı ile ilgili yayınlara referans verilerek konunun önemi gerekçelendirilmiştir. Ne var ki literatürde eksik görünen noktalar bulunmaktadır. Örneğin, ispat sırasında kullanılan becerilerin ayrıntılı bir analizine ve çeşitli ispat becerisi geliştirme yöntemleri ile ilgili kapsamlı bir literatür taramasına yer verilmemektedir. Ayrıca, hedef kitle ilköğretim matematik öğretmenleri ve ilköğretim matematik eğitimi olduğu halde, bu seviyenin ulusal ve uluslararası öğretim programlarını da içine alan bir durum analizi sunulmamaktadır. Önerilen model yenilikçi bir model olarak sunulsa da bu modelin yenilikçiliğinin kavramsal/kuramsal/metodolojik eksenlerinde tam olarak nereye düştüğünün daha açık sunulması gerekmektedir. Genel bir literatür taramasından ziyade, geliştirilen modelin aşamalarının literatüre dayalı olarak gerekçelendirilmesinin daha yerinde olacağı düşünülmektedir.	3,40
"Proje önerisi, etkili harmanlanmış öğrenme ortamına dayalı işlenen BAY, BDBT ve FÖLU I-II derslerinin öğretmen adaylarının bilimin doğası ve bilimsel araştırmayı anlamaları üzerine etkisini incelemek için hazırlanmıştır. Ayrıca deney ve kontrol grubundaki FB öğretmen adaylarının harmanlanmış öğrenmeye ilişkin edindikleri bilgi, beceri ve tecrübelerini Okul Deneyimi ve Öğretmenlik Uygulaması dersleri kapsamında okullarda yaptıkları çalışmalara ne ölçüde yansıtabildikleri de amaçlanmıştır. Literatür üzerinde yapılan ayrıntılı tarama ve analizlerle desteklenen çalışmanın özgün değeri bulunmaktadır.Projenin özgün yanları detaylı bir şekilde açıklanmıştır. Diğer taraftan verilen bazı bilgilerde yanlışlıklar vardır. Örneğin; E-portfolyo sisteminin sadece bir çalışmada harmanlanmış öğretim modelinde kullanıldığından bahsedilmiş ancak bunun başka örnekleri de bulunmaktadır(bkn: Quinn, Amer, Lonie, Blackmore, Thompson, & Pettigrove, 2012)"	4,17
Bu projenin amacı, uzmanların okul öncesi dönem çocuklarının ilkokula hazır bulunuşlukları hakkında karar vermelerine katkıda bulunabilecek Bracken Okul Olgunluğu Ölçeğinin uyarlama ve norm geliştirme çalışmasını yapmaktır. Ülkemizde ilkokula başlama yaşında yapılan değişikliklerden dolayı ilkokul 1. sınıfa başlama aşamasında olan çocukların okula hazır bulunurluklarının değerlendirilmesi ve hazır olup olmadıklarının ölçülmesi önem arz etmektedir.Türkiye'de uzmanların çocukların okula hazır olup olmadıklarına karar vermede kullanabilecekleri okul olgunluğunu ölçmeye yönelik araçların olması gerekliliği kuşkusuz tartışmasız önemli bir konudur. Ancak, projenin bilimsel değeri ve gerekçesi yeterince ortaya konulmamıştır. Araştırmacılar her ne kadar genel olarak ülkemizde mevcut okul olgunluğunu ölçmeye yönelik ölçme araçlarından bahsetseler de, dünyada var olan okul olgunluğu ölçen standart ölçme araçlarını tanıtıp ve bu araçların sınırlılıklarını ortaya koyup, Bracken Okul Olgunluğu Ölçeğinin güçlü yanları tartışılmamıştır. Projede geliştirilmesi hedeflenen ölçeğin orijinal değil de bir uyarlama çalışması olması, ülkemizde sayıca az olsa da okul olgunluğunu ölçmeye yönelik ölçeklerin bulunması projenin özgün değerini zayıflatmaktadır. Proje önerisinin amaç ve hedefler bölümünde konu anlatılmış, hedeflere yer verilmemiştir. Projenin somut çıktıları burada hedef olarak belirtilmeli, ölçeğin ayırt edicilik özelliği bir hedef olarak alınmalıdır. 	2,00
"Sunulan projede amaç ""yükseköğretim ve ilköğretim kurumları için bilimsel argümantasyon tabanlı iklimbilim okuryazarlığına yönelik etkinlikler geliştirilmesi ve bu etkinliklerin bir kitapçığa dönüştürülmesidir. Ayrıca geliştirilen etkinliklerin sadece öğrenciler ve öğretmenlerin değil velilerin de katılımı ile daha geniş bir kitleye duyurulması amaçlanmaktadır"" şeklinde ifade edilmiştir. Halbuki proje önerisi incelendiğinde projenin ifade edilen amaçtan aslında çok daha geniş amaç ve hedeflere sahip olduğu görülmektedir. Projede aslında iklimbilim okuryazarlığı kazandırabilmek için materyal geliştirme, bu materyallerin kullanımını sağlayacak öğretmenlere (60 öğretmen) argümantasyona eğitimi vererek bu konudaki bilgi ve becerilerini geliştirme, iklimbilim materyallerinin sınıf içinde uygulanmasını gerçekleştirerek öğrencilerde iklimbilim konusunda bilgi sahibi olmalarını sağlamak ve aynı zamanda da argümantasyona becerilerini geliştirmek, bu yöntem ve materyallerin öğrencilerin kullanımını yaygınlaştırmak için kılavuz kitap hazırlamak ve bu yolla farklı okullarda da uygulanmasını sağlamak ve son olarak velileri de bu konuda aydınlatmak gibi birçok amaç yer almaktadır. Bu yönüyle ele alındığında proje önerisinin amaçları açık olarak ortaya konmamıştır. Bunun yapılması gereken proje önerisinin 2. Bölümünde Amaç ve Hedefler başlığı altında uzun uzun literatür özeti sunulmuş fakat amaç sadece çok genel ve içeriği yansıtmayan bir yapıda bir cümle ile verilmeye çalışılmış, hedefler ise hiç belirtilmemiştir. Bu şekliyle proje formatına uygun bir yapıda sunulmamıştır. Konu kapsam ve literatür özeti iklimbilim ve argümantasyon konularındaki literatürü öncelikle bir analize tabi tutup daha sonra da iyi bir sentezle okuyucunun anlayacağı bir formatta sunmak yerine daha çok ham bir literatür özeti gibi durmaktadır.  Yukarıda verilen eksiklikler ötesinde projenin konusunu oldukça özgün ve 2013 fen bilimleri dersi öğretim programının amaçlarıyla uyumludur. Ancak, iklimbilim konusu ülkemiz öğretim programlarında fen bilimlerinden daha ziyade ağırlıklı olarak coğrafya dersi bağlamında ele alınmakta bu sebeple ilköğretimde sosyal bilgiler dersinde az da olsa işlenmekte fakat ağırlıklı olarak lisede coğrafya dersinde işlenmektedir. Dolayısıyla böyle bir projenin sadece fen bilimciler tarafından fen bilimleri dersine yönelik olarak tasarlanmaktan daha ziyade coğrafyacıların da proje ekibinde daha fazla sayıda yer aldığı disiplinler arası bir proje olarak tasarlanması amaçlanan etkinin ortaya çıkması açısından daha fazla özgün değeri yükseltebilirdi.Proje önerisinde özgün değer bilimsel anlamda yeterince işlenmemiştir. Farklı yaklaşımlarla özgün fikri bilimsel desteği zayıf kabul edilebilecek şekilde sunma çabasına gidildiği izlenimi vermektedir. Bunun için yer yer proje önerisinde bu konunun önemine vurgu yaparken argümantasyonun iklim bilim okuryazarlığı için gerekliliği biraz zorlama bir yaklaşımla sunulmuş, ulusal yada uluslar arası literatür zorlanarak fikre destek aranmış izlenimi vermektedir. Örneğin,“İklim bilim okuryazarı bireylerin oluşması ise bilimsel olarak okuryazar bireylerin olması ile sağlanabilir. Bilimsel okuryazar bireyler ise argüman kurma becerilerine sahip, bilimsel olarak tartışabilen, iddialarını, kanıt ve gerekçelerle destekleyen ve açıklayabilen bireylerdir (Nussbaum ve ark., 2012). Öğrencilerin bilimsel argümantasyonla uğraşmasının; fen kavramlarını öğrenme, bilimsel tartışma ile uğraşma, öğrencilerin bilimdeki görüşlerini değiştirme ve onları sosyobilimsel kararlar verme konusunda destekleme gibi birçok potansiyel yararı vardır (Jimenez Aleixandre ve Erduran, 2008). Bu anlamda sosyobilimsel bir konu olan iklim değişikliğinde argümantasyonun kullanılması çok önemlidir.”İlk cümle ve son cümlenin yargı taşıdığı bir gerçek ancak bilimsel desteği bir atıfa değil çıkarıma dayalıdır. "	1,17
"Proje önerisinde engelli bireyler engellerinden kaynaklanan sorunlar nedeniyle diğer bireylerle eşit olanaklara sahip olamama ve teknolojik yeniliklerden eşit oranda yararlanamamalarına vurgu yapılmıştır. Bu projenin özgünlüğü konusunda en önemli sorun proje önerisinde yazılmış olan  “Alanyazın’da Twitter’ın kullanıldığı az sayıda çalışmaya rastlanmış ancak Twitter’ın engelli gruplarda kullanımına ilişkin bir çalışmaya rastlanmamıştır” ifadesi ile ilgilidir. Sosyal medya yazılımlarından birisi olan Twiter yeni bir iletişim yazılımı olarak görünse de aslında bu teknolojinin temelinde geçmişte eğitimde kullandığımız e-liste tartışmaları ve forumlar vardır. Bu ortamların öğrenmede nasıl kullanıldığı incelendiğinde, öğretmen ve öğrencilerin bu ortamlara üye olduğu ve çevrimiçi yazılı mesajlaşmalar ile kendi aralarında iletişimi sağladıkları (çevrimiçi kapalı sınıf ortamı) sağlanmaktadır. Proje önerisi incelendiğinde, 10 işitme engelli öğrencinin kendi sınıf arkadaşları ile yazışacakları söylenmektedir. Yani, Twitter’ı yukarıdaki teknolojilerden ayıran özelliklerine vurgu yapılmamıştır. (Örn; sınıf dışındaki sosyal topluluk ortamı ile iletişimden (inter-personal relationship)  bahsedilmemiştir.) Tablet ve Twitter eğitimlerinin verilmesi aslında bu öğrencilerin daha önce böyle deneyimlerinin olmadığını varsayarak projenin planlandığını göstermektedir. Bu açıdan eğitimde Twitter kullanımı literatürü yerine, bilgisayar ve mobil teknolojileri aracılığı ile iletişim (computer mediated communication vb.)  alanı taranarak öneriye yansıtılması gerekirdi. Örnek olarak aşağıdaki makaleler verilebilir;a.Gender Differences in Computer-Mediated Communication Among Adolescents with Disabilities: A Case Study http://dsq-sds.org/article/view/552/729b.Eden, S. & Heiman, T. (2011). Computer Mediated Communication: Social Support for Students with and without Learning Disabilities. Educational Technology & Society, 14 (2), 89-97.c.Khan, S. (2005). Listservs in the college science classroom: Evaluating participation and ""richness"" in computer-mediated discourse. Journal of Technology and Teacher Education, 13(2), 325-351.d.Barbour, M. & Collins, M. (2005). Online Writing as an Indicator of Student Performance International Journal of Instructional Technologu & Distance Learning, 2(8).Retrieved November 12, 2005 from http://www.itdl.org/Journal/Aug_05/article02.htme.Cook-Sather, A. (2007). Direct links: Using e-mail to connect preservice teachers, experienced teachers, and high school students within an undergraduate teacher preparation program. Journal of Technology and Teacher Education, 15 (1), 11-37.Çalışma bir teknoloji entegrasyon projesi olarak sunulmakla birlikte, öneriden aslında twitter uygulamasının bir sınıf örneğinde kullanımının izlenmesi ve buna ilişkin sorun ve çözüm önerileri getirilmesi önerildiği anlaşılmaktadır. Başlıkta twitter kullanımı yerine neden teknoloji entegrasyonu kavramının seçildiği anlaşılamamaktadır. Çalışmada ayrıca entegrasyon ve ilgili bileşenlerine yer verilmemiş ve tartışılmamış olması, önerinin ar-ge değerini olumsuz etkilemektedir."	2,40
Önerilen proje kapsamında 9. ve 10. sınıf Sayılar-Cebir ve Geometri öğrenme alanlarında yer alan kazanımlara yönelik teknoloji destekli öğrenme-öğretme ortamlarında kullanılabilecek etkinlikler geliştirilmesi ve bu etkinliklerin bir web sitesi aracılığıyla ülke genelindeki öğretmenlerin hizmetine sunulması amaçlanmaktadır. Proje önerisi incelendiğinde projenin esas hedefinin ne olduğu net değildir. Gerçek sınıf ortamlarında kullanılması için etkinlik tasarlama amacıyla yola çıkan projede 160 öğretmenin katılımıyla ve 10 ay ara ile iki çalıştay düzenlenmesi planlanmaktadır. Bu çalıştayların projenin hedefini gerçekleştirmede ne tür bir işleve sahip olacağı anlaşılmamaktadır. Çalıştaylar öğretmenlerin teknoloji, pedagoji ve alan bilgisi (TPAB) gelişimleri için mi düzenlenmektedir? Eğer öyleyse öğretmenlerin 24 saatlik bir teknoloji (teknik bilgi) çalıştayı sonucunda TPAB gelişimlerini sağlamak amacı gerçekçi değildir. Öğretmenlerin teknik bilgi bakımında alacakları eğitimler TPAB'ın sadece küçük bir kısmını ortaya koymaktadır. Teknolojinin pedagojik boyutu, teknolojinin alan bilgisi açısından sahip olduğu imkan ve kısıtlamalar, teknolojinin pedagojik boyutu ve teknolojinin alan bilgisinin öğretimindeki pedagojik yönleri dikkate alınmadan öğretmenlerin TPAB gelişimleri mümkün değildir. Eğer çalıştaylar ile katılımcıların TPAB bilgi gelişimleri hedeflenmiyorsa, çalıştayların yapılma gerekçesi anlaşılamamaktadır.Araştırma sorularından anlaşılacağı üzere çalıştayların öğretmenlerin teknoloji kullanımına yönelik algılarını nasıl etkilediği araştırılacaktır. Projenin amacı TPAB destekli etkinlik geliştirmek ise bu etkinlikleri değerlendirmek için çalıştayların sadece algıya etkisine bakmak yeterli değildir. Düzenlenecek olan çalıştaylar, öğretmen eğitimi literatürünün önerilerinin gerisinde kalmaktadır. Örneğin, sınıfla bağ kurmayan eğitimler kalıcı değişiklik oluşturmakta eksik olabilmektedir (Loucks-Horsley, Stiles, Mundry, Hewson, Love,2010). Proje önerisinde etkinliklerin TPAB birleştirecek şekilde oluşturulacağı dile getirilmektedir. Fakat TPAB bu süreçte hangi amaçla ve etkinliklerin hangi özelliklerini oluşturmak için kullanılacağı, TPAB çerçevesinin bu proje kapsamında ne tür bir işlevi yerine getireceği açık değildir. Proje konusu itibarıyla literatür özetinde de belirtildiği gibi ulusal ve uluslararası arenada güncel önemi olan eğitsel bir yönde (belirli becerileri kapsayacak etkinliklerin geliştirilmesi) çalışmayı hedef almaktadır. Ancak belirtilen şekliyle etkinlik geliştirme bir araştırma projesi için yeterli bir özgün değer sayılamaz. Bu etkinliklerin araştırma çerçevesinde uygulanıp eğitim ortamlarında yaratacakları sonuçlar ışığında özgün değerinin tartışılması daha uygun olacaktır. Katılımcı öğretmenlerin çalışma sayesinde bilgi ve beceri edinerek hizmet içi eğitimlerine katkıda bulunulmuş olması bir özgün değer olarak değil, projenin ikincil çıktılarından biri olarak değerlendirilmesi daha uygun olacaktır.	2,00
Etkileşimli haritaların geliştirilmesi ve eğitim materyali olarak kullanılması 2000 yılların başından itibaren yaygınlaşan bir olgudur. Proje önerisinde de belirtildiği gibi özellikle dijital kronolojik haritalar çokça geliştirilmiş ve araştırılmıştır. Ayrıca bölgelere ait resimler, sesler, metinler içeren görüntülerin büyütülmesi, küçültülmesi ve kesit alınması gibi özellikler içeren etkileşimli elektronik haritalar da mevcuttur. Öneride, var olan kronolojik dijital haritalara Web 2.0 özelliklerinden kullanıcıların içerik ekleme fonksiyonunu ekleyerek etkileşimli kronolojik harita geliştirilmesi ve öğretim amaçlı kullanım potansiyelinin araştırılması amaçlanmaktadır. Aslında bu Web 2.0 işlevi de Google Map/Earth uygulamalarında mevcuttur. Mevcut haritaların belli bölgeleri ve zamanları kapsamaları ve yabancı dilde olmalarından dolayı ülkemizde henüz yeterince kullanılamadığı ve üretilecek etkileşimli haritalarla bu açığın kapatılmasına yardımcı olabileceği düşünülmektedir. Bu açıdan önerilen projenin özgün yönü bulunmaktadır. Bununla birlikte, ürün, pedagoji (tarih dersi kazanımları dahil) ve araştırma boyutlarının uygun bir biçimde bütünleştirilmemesi projenin özgün değerini zayıflatmaktadır. Ayrıca proje ekibince üretilecek haritaların yapılandırmacı modele göre nasıl uygulanacağı yeterince açıklanmamıştır. Ürünün özellikleri ve sağlayacağı etkileşimin öğrencileri tarih dersi kazanımlarına nasıl ulaştıracağı detaylı olarak açıklanmamıştır. Projenin yapılma gerekçeleri yeterli bilimsel bulgulara dayanmamaktadır.  	3,17
"Bu projenin genel amacı, dijital ebeveynliğin yapısına ve düzeyine dayalı olarak dijital ebeveynlik eğitiminin geliştirilmesi, uygulanması ve değerlendirilmesidir. Bu konuda ülkemizde ve dünyada proje metninde de belirtildiği üzere benzer projelere rastlanmaktadır. Çalışmanın özgün boyutu olarak ""dijital ebeveynlik ölçeğinin"" geliştirilmiş olması önerilmektedir. Bu kapsamda özgündür. Ancak, ailelerin güvenli internet konusunda eğitilmesi ile bu ölçeğin ne tür bir anlamsal ilişkisinin olacağı boyutunun detaylandırılmasına gereksinim vardır.Bu projede dijital ebeveynlik kavramı ile ilgili aşağıdaki kaynaklar bir anlamda projenin giriş aşamasındaki kavramsal tanımlama için fikirler vermektedir. Mevcut proje önerisinde bu ve benzeri araştırmalardan yararlanılmadığı görülmektedir: Duerager, Andrea and Livingstone, Sonia (2012) How can parents support children?s internet safety? EU Kids Online Network, London, UKÁlvarez, M., Torres, A., Rodríguez, E., Padilla, S., & Rodrigo, M. J. (2013). Attitudes and parenting dimensions in parents? regulation of Internet use by primary and secondary school children. Computers & Education.Shin, W., Huh, J., & Faber, R. J. (2012). Tweens' Online Privacy Risks and the Role of Parental Mediation. Journal of Broadcasting & Electronic Media, 56(4), 632-649.Paus-Hasebrink, I., Bauwens, J., Dürager, A. E., & Ponte, C. (2013). Exploring Types of Parent?Child Relationship and Internet use across Europe. Journal of Children and Media, 7(1), 114-132.Dijital ebeveynlik değişkeninin kavramsal çerçevesi yeterince irdelenmemiş, hem geliştirilecek ölçeğin hem de eğitim etkinliklerinin sınırlılıkları ortaya konulmamıştır. Bu yönüyle değişkenleri kontrol altında olmayan bir öneridir. Mevcut tartışmalarıyla özgün değeri yeterli bulunmamıştır. "	2,80
Önerilen projede yurtdışında kullanılmakta olan ve etkililiği çalışmalarla gösterilmiş bir programın Türk kültürüne uyarlaması yapılacaktır. Türkiye'de programın daha önce kullanılmadığı göz önünde bulundurulursa önerilen proje özgündür. İlgili literatür okulöncesi öğretmenlerinin sınıf yönetimi ile ilgili sorunlar yaşadığını göstermektedir. Bu program, başarılı olması ve yaygınlaştırılması durumunda, okulöncesi öğretmenlerinin sınıf yönetimi becerilerinin geliştirilmesine ışık tutacaktır. Dolayısıyla, projenin başarılı bir şekilde tamamlanmasının okulöncesi eğitim alanına özgün katkılar sağlayacağı düşünülmektedir. Öte yandan, çalışmanın Türk kültürüne uyarlaması yapılsa bile hedef kitle 4-8 yaş grubundaki çocuklar olacağı için genellemede ve uygulamada eğitim kademeleri itibarı ile sorunlar yaşanabilir. Uyarlama ve uygulama çalışmalarında yaş aralığı özellikle dikkate alınmalıdır. 	4,50
Bu projenin amacı, Doğu Anadolu ve Karadeniz Bölgelerindeki 4 ilde (Bayburt, Erzincan, Erzurum ve Gümüşhane) görev yapan öğretmenlerin, öğrencilerin ve okul idarecilerinin 4+4+4 eğitim sistemini tanımasını sağlamak ve yeni sistemin işlemeyen yönlerini belirleyerek eğitim sisteminin uygulanması konusundaki görüş ve önerileri elde etmektir. Ülkemizde 4+4+4 kademeli ve zorunlu eğitim sistemi, içinde bulunduğumuz dönem ile birlikte 1,5 yıldır uygulanmaktadır. Dolayısıyla bu sistemin tanıtılmasının herhangi bir güncelliği veya özgünlüğü yoktur. Ancak, projenin süreçte karşılaşılan sorunların tespit edilmesine odaklanması durumunda proje önerisi özgün olabilirdi. Türkiye’de yapılan birçok araştırmada sorun tespitine yönelik sonuçlar ortaya konulmasına karşın çözüm önerileri yeterince sunulmamakta ya da sunulan öneriler uygulanabilir olmamaktadır. Bu bağlamda konu ile ilgili güncel literatürün proje önerisine yeterince yansıtılmadığı ve önerinin gerekçelerinin güncel literatür taramasına dayandırılarak yapılmadığı anlaşılmaktadır. Seçilen örneklemin temsil ediciliğinin düşük olması ve belli bir bölgeye ait durum tespiti niteliğinde olması nedeniyle elde edilecek sonuçlar Türkiye için genellenemez. Bu da çalışmanın özgünlüğünü olumsuz yönde etkilemektedir. Kaldı ki, yarı yapılandırılmış mülakatlardan elde edilecek sübjektif verilerle durum tespitinin yapılacak olması da çalışmanın geçerliğini zayıflatmaktadır. Projede araştırılmak istenen konulardan birisi de bu sistemin kız çocuklarının eğitiminin devamlılığını ne kadar artırabildiğinin tespit edilmesidir. Çalışma kapsamında bu durumun nasıl araştırılacağı açık olmadığı için çalışmaya nasıl bir özgünlük katacağı da belirsizdir. 	2,17
"Proje önerisinde farklı öğretim inancına sahip öğretmenlerin (öğretmen merkezli, kavramsal ve öğrenci merkezli) teknoloji destekli sorgulayıcı öğrenme ortamı geliştirme ve uygulama sürecinde karşılaştıkları zorluklar, bu zorluklarla baş etme yolları ve sürece gösterdikleri direncin öğretime yönelik inançları ile ilişkili olarak incelenmesi amaçlanmıştır. Bununla birlikte, bu amaca yönelik hedefler ve ulaşılacak çıktılar yeterince açık değildir. Projenin teorik altyapısını ifade eden ""Fen öğretimi üzerine özellikle son yıllarda yapılan çalışmalar öğrenme ortamlarında sorgulamanın büyük önem taşıdığını ve feni öğrenmenin sorgulama yoluyla olması gerektiği göstermektedir."" cümlesi özgün değere olumlu bir katkı yapmamaktadır. Çünkü ""sorgulamaya dayalı öğretim"" kavramının tarihi 1900'lerden başlamaktadır. Bu yaklaşım tarihsel süreçte zaman zaman popülerliği artan ve azalan seyirler izlemiştir. Son yıllarda yeniden bir pozitif eğilim oluşmaktadır. Proje önerisine bu durum yansıtılmamıştır. Ayrıca EK-13’te sunulan örnek öğretim etkinliklerinin bazı kısımlarının değişik web sitelerinden alınmış olması özgünlüğü önemli ölçüde sınırlamaktadır.Öğretmen inançları çalışmanın çatısını oluşturmakta ancak bu konuda oldukça sınırlı literatür verilmektedir. Bu bölüm özellikle Bryan tarafından yapılan çalışmalara odaklanmış ancak genel öğretmen inancı literatüründen (Nespor, Pajares, Fives, Buehl, Kagan, Hofer gibi) faydalanılmamıştır.  Yapılacak öğretimin öğretmen inançlarına göre nasıl düzenleneceği ve inanç değişimi mekanizmaları net değildir. Örneğin inanç değişiminde nasıl bir teorik model baz alınacağı ve buna yönelik nelerin yapılacağı belirgin değildir.Projede teknoloji destekli etkinliklerin geliştirilmesi sürecinde Willis’in (1994) modeli kullanılacaktır. Willis modeli uygulanabilir olmakla birlikte güncelliğini kaybetmiş bir modeldir. Yukarıda belirtilen eksikliklerden dolayı projenin özgün değeri düşük bulunmuştur."	1,33
Seçilen araştırma konusu Türk eğitim sisteminde araştırılması gereken önemli bir konudur. Ancak konunun öneride ele alınış şekli, program geliştirme yaklaşımı ve yöntemi oldukça yetersiz kalmıştır. Çalışma sonucunda yeni bir öğretim programının geliştirileceği belirtilirken, proje kapsamında öğretim programı geliştirme süreçlerinden hiç bahsedilmemekte, bu anlamda bir kavramsal çerçeve, model veya yaklaşıma değinilmemektedir. Bir önceki panel raporunda belirtilen eksikliklerin dikkate alınarak bu öneride düzeltilmediği görülmektedir. Bu bağlamda sistematik olarak sorunların ortaya konulması ve çözüme dönük nelerin yapılacağının somut olarak belirtilmesi yerine çok uzun ve detaylı bir ham literatür araştırması sunulmuştur. Ayrıca yeni önerilecek öğretim programının mantığının, modelinin ve felsefesinin ne olacağına dair somut bilgiler mevcut değildir. Mevcut kaynakların ve literatürün hangi ölçütlere göre değerlendirileceği belirsizdir. Özetle, çalışmada problem durumunun felsefe eğitimi müfredatının yetersizliğine yönelik olduğu anlaşılıyor olsa da, bu sorunun çözümü adına özgün ve yaratıcı anlamda neler yapılacağı somut olarak örneklendirilerek ortaya konulamamıştır. Bu yönüyle çalışmada problem belirlenmiş ancak problemin nasıl çözüleceğinin yöntemi yeterince tanımlan(a)mamıştır.Çalışmanın başlıca hedeflerinden biri şu şekilde ifade edilmiştir.  “Günümüze değin felsefe müfredatlarının felsefi bilginin gündelik yaşam pratiğindeki yerini görmezden gelen, tarihsel bilgiye dayalı salt altyapı oluşturmaya yönelik tavrının ortaya çıkarılması”.  Diğer bir hedef ise “söz konusu müfredatta ileri sürülen genel amaçların ne ölçüde gerçekleşmiş ya da gerçekleşebilir olduğunu saptamak ve değerlendirmek” olarak ifade edilmiştir. Buradan da anlaşılacağı gibi birinci amaçta, konu araştırılmadan bir yargıya varılarak araştırma sorusu ortaya konulmaktadır. Hâlbuki bilimsel anlayışta, felsefe öğretim programlarının nasıl olduğu hakkında bir varsayıma dayalı yargıya varmadan önce, nasıl olduğunun araştırılması hedeflenmelidir.   Yine ikinci amaçta, felsefe öğretim programlarındaki genel amaçların ne ölçüde gerçekleştiğinin ortaya çıkarılmasının hedeflendiği belirtilmektedir. Önerilen yöntem incelendiğinde, bu hedefin de önerilen yöntemle araştırılmasının mümkün olmadığı görülmektedir. 	1,83
Bu projede, ilköğretim 1, 2 ve 3. sınıfa devam eden işitme engelli öğrencilerin, iletişim kurma, sözcük dağarcığı ve okuma-yazma becerisini geliştirmek için grafik sembollerin kullanıldığı bilgisayar destekli sohbet ortamını geliştirmek ve bu ortamın öğrencilerin okuma yazma becerilerine ve sözcük dağarcığının gelişimine etkisini incelemek amaçlanmıştır. Yazılımın geliştirilmesinde daha önce TÜBİTAK’a sunulmuş olan bir proje kapsamında hazırlanan ALIS-T isimli alt yapı kullanılarak iyileştirme çalışmaları yapılması olumlu bulunmuştur. İşitme engelli öğrenciler için öğrenme ortamları ve materyalleri geliştirmeyi hedeflemesi açısından özgün bir değer taşımaktadır. Ancak aşağıdaki hususlar nedeniyle özgün değeri zayıflamaktadır.Önerinin halen iyileştirilme potansiyeli olan bazı noktaları bulunmaktadır. İşitme engellilerin bilgisayar ortamından yararlandırılabiliyor olmaları alana katkı verici niteliktedir. Ancak, daha önceki proje ile bağlantının daha açık ve net konulması özgün değeri artırabilirdi. Proje önerisinin önceki araştırma önerisinden hangi hususlar bağlamında farklılık ve yenilikler içerdiği belli değildir. 	3,40
Projede, matematik müfredatına uygun robotik etkinlikler planlanarak bu etkinliklerin kullanılmasının, öğrencilerin problem çözme becerilerine, derse yönelik güdülenme, tutum ve başarılarına olan etkilerinin araştırılması amaçlanmaktadır. Projenin yeterli düzeyde özgün değere sahip olmamasının en önemli nedeni robotik etkinlik tasarımına yönelik kuramsal ve kavramsal bir çerçevenin sunulmamış olmasıdır. Robotik etkinliklerinin neden matematik eğitiminde öğrencilerin problem çözme becerilerine ve başarısına olumlu etki yapabileceğinin ve matematiğe yönelik güdülenme ve tutumlarını olumlu yönde etkileyeceğinin düşünüldüğü analitik bir gerekçelendirme ile ele alınmalıdır. Ayrıca robotik etkinliklerinin kuramsal altyapısını tartışan çalışmaların literatürde bulunması ve bu çalışmayı bilgilendirmesi gerekmektedir. Literatür özetinde bu tarz çalışmalara rastlanmamıştır. Mevcut haliyle çalışmada yapılacaklar bu yaklaşımı ve çeşitli bağımlı değişkenler üzerindeki etkisini denemek için bir araştırma yapılması gibi algılanabilir ki bu bilimsel bir çalışma için uygun değildir. Araştırmacılar proje konusunun önemini ortaya koymak için literatüre atıfta bulunarak robotik etkinliklerin akademik başarıya olan etkisinin ortaya konulmadığını ve bu yönde literatürde bir eksikliği doldurmak amacıyla bu projenin yapıldığını dile getirmektedirler. Burada kullanılması planlanan robotik teknoloji sonuçta sadece bir araçtır. Bu aracın başarıya etkisini incelemek ise anlamlı değildir. Çünkü hiç bir aracın başarıya/algıya/tutuma/kaygıya bizatihi aracın kendisinden kaynaklı bir etkiden bahsetmek mümkün değildir. Önemli olan bu aracın nasıl kullanıldığıdır. Buradan hareketle herhangi bir araç söz konusu olduğunda çalışılmaya değer esas konu bu aracın başarıyı artırmak/sağlamak için nasıl kullanılması gerektiğine dair tasarım ilkeleri ya da entegrasyon prensiplerini ya da süreci incelemektir. Önerinin özgün değer bölümünde PISA 2009 ve TIMSS 2007 sınavlarında Türkiye’nin başarısının düşük olduğu ve matematik eğitiminde başarıyı artırmaya yönelik araştırmalara ihtiyaç olduğu vurgulanmakta ve bu amaca yönelik robotik etkinliklerin kullanıldığı çalışmaların olmadığı belirtilmektedir. Bu sınavlardaki başarıyı artırmak için neden robotik etkinliklerin tercih edildiği açıklanmamıştır. Robotik etkinliklerin bir örneği verilmediği için bu etkinliklerin gerekliliği de yeterince anlaşılamamaktadır. Ülkemize her ne kadar yaygın olmasa da matematik eğitiminde Logo ve robotik etkinlikleri uzun süreden beri kullanılmaktadır ve bazıları ticari marka haline gelmiştir. Proje önerisinde robotik etkinliklerden bahsedilmekle birlikte bu etkinliklerin diğer etkinliklerden farkı yeterince açıklanmamıştır. Bahsi geçen LEGO uygulamaların ücretsiz LOGO ve Scratch etkinliklerinden farkı ve olası pedagojik katkıları da yeterince açıklanmamıştır. Ayrıca projenin hedeflerinin sadece ticari LEGO robotik setinin kullanılmasına ve bu setin etkinliğinin ölçülmesine bağlı olması projenin özgünlüğünü olumsuz etkilemektedir. Yapılan bu çalışmanın diğer ülkelerde bulunan belli sonuçların Türkiye özelinde tekrarlanmasından başka ne tür özgün katkılar sağlayacağı izah edilmelidir. Projede kullanılacak etkinliklerin özgün yönlerinin ve matematik eğitimine olası katkılarının daha ayrıntılı bir şekilde açıklanması gerekir. Açılar ve çokgenler alt öğrenme alanlarına ait robotik etkinliklerin etkisini inceleyerek öğrencinin matematik öğrenimi ya da öğrencinin matematiksel problem çözme becerisinin gelişimi hakkında çıkarımda bulunmak zor gözükmektedir. Robotik etkinlikleri için öğrencilerin bir takım beceriler kazanması gerekliliği ve bu tarz teknik konulara tüm öğrencilerin ilgi duymayabilecek olması çalışmanın örgün eğitimdeki özgün değerini olumsuz yönde etkileyebilecektir.	1,00
"Projenin özgün bir değer yaratma potansiyeli çok zayıftır. Bunun gerekçeleri aşağıdaki gibi sıralamak mümkündür: 1. Projenin “neyi ortaya koymaya/ anlamaya” çalıştığı belirsizdir. Gerekçeleri açıklanmamış olan fakat projede de net bir şekilde belirtilmemiş olan varsayımlar söz konusudur. Bunlar;1.1. Türkiye’de yükseköğretim kuruluşlarında Toplam Kalite Yönetimi felsefesini uygulama yönünde bir karar, yönelim veya istek olduğu;1.2. Ancak bu süreçte başarılı olunamadığı ve bu nedenle de yurt içi ve yurt dışından başarı örneklerinin incelenerek, kıyaslama çalışmasına konu edilerek çıkarımlarda bulunulabileceği,1.3. Litvanya’da yerleşik iki üniversitenin web sayfalarında veya genel kabul gören EFQM veya Bologna Süreci gibi yükseköğretimde kalite iyileştirme modellerinin yayılımını sağlayan kuruluşların web sayfalarında herhangi bir ödül, belgelendirme, başarı kazandıklarına dair bilgi olmamasına rağmen Türk Üniversitelerine TKY yolculuğunda rehberlik edecek deneyimlere sahip oldukları, (özellikle Vilnius 500 yıllık, Nobel Ödüllü akademisyenleri barındıran köklü bir üniversitedir. TKY’ne geçiş başarısı değil ama kurum kültürü açısından incelenmesi mümkündür. Bkz. Quality Management As A Tool For Qualıty Culture  Embedment: Vilnius University Approach ,  http://www.eair.nl/forum/vilnius/pdf/595.pdf)1.4. Doküman incelemesi, karşılıklı ziyaretler ve saha gözlemleri ile kritik başarı faktörlerinin anlaşılarak  bir sorun çözme/darboğaz aşma reçetesi üretilebileceği varsayımı mevcuttur. 2. Projede herhangi bir kalite yönetim modeli/ modelleri referans alınmadığı için hangi pratiklerin TKY bağlamında değerlendirilerek inceleneceği de belirsizdir. 3. Yazarlar ne TKY ne de aslında yaşandığı varsayılan problemleri nedeni ve çözümü olan “değişim yönetimi ve örgüt geliştirme” yazınına hakim değildirler. Yazın referans alınmayınca sorun belirleme ve yöntem açısından proje önerisi yetersiz kalmaktadır. 4. Kıyaslama yöntemi kullanılacağı belirtilen projede “kıyaslama nasıl yapılır, ‘code of conduct’ nedir vb.” konulara açıklama getirilmemiştir. Doküman incelemesinin nasıl yapılacağı, içerik analizi mi yapılacağı, kimlerin dokümanları inceleyeceği, değerlemeciler arasındaki farklılığın nasıl test edileceği, gözlem ve görüşmelerde herhangi bir ölçüm aracı, veri toplama tekniği kullanılıp kullanılmayacağı belirsizdir. Ayrıca kıyaslamak için neden Vilnius Üniversitesinin seçildiği anlaşılamamıştır.Bu tespitler doğrultusunda, ampirik olarak kanıtlanmamış bir problemi (Türk üniversitelerinin TKY’ne geçmeye çalıştığı ancak başarısız oldukları), bilimsel olarak savunması güç bir  metodoloji ile çözmeyi içeren bu projenin özgün değerinin düşük olduğu düşünülmektedir.  "	1,20
Proje önerisi kırsal alanda kadının işgücü potansiyelinin değerlendirilmesi, alternatif istihdam olanaklarının yaratılması, gıda güvenirliliği, geleneksel gıdaların ticarileştirilmesi ve örgütlenme gibi kırsal alanda yaşanan bazı problemleri vurgulamaktadır. Kadınların geleneksel gıda üretiminin ekonomiye ve işletme gelirine katkısının araştırılması, kadınların kooperatiflere bakışı ve örgütlenme olanaklarını incelenmesi, bölgedeki kırsal örgütlerle görüşülerek konuya yaklaşımlarının belirlenmesi amaçlanmaktadır. Geleneksel gıda kullanımının yeniden revaçta olduğu bu dönemde kadınların, bu gıdaları yöresel pazarlar vasıtasıyla piyasaya sunma olanaklarının araştırılması, projenin içeriği itibariyle hem ülke ekonomisine hem de literatüre özgün değer katabilir. Ancak proje önerisinde ön araştırma olarak, Trakya Bölgesi’nde hangi ürünlerin geleneksel gıda kapsamına girebileceğine dair bir ön bilgi verilmemektedir. Ayrıca bölgede faaliyette bulunan kırsal örgütler ve kooperatifler hakkında da bilgi bulunmamakta ve hangileri ile görüşüleceği belirtilmemektedir. Özellikle kadınların yer aldığı kooperatifler bölgede var mıdır? Yer alma olasılığı nedir? Ticari olarak yapılan mevcut geleneksel gıda üretimi var mıdır? Pazarlama konusunda örgütsel bir faaliyet söz konusu mudur? Bu soruları açıklığa kavuşturmak amacıyla proje önerisinde bir ön araştırma yapılması faydalı olacaktır.Araştırmanın bölgedeki geleneksel gıda üretim faaliyetlerinin mevcut durumunun belirlenmesi yönünde katkıları olacaktır. Ancak, kırsal alan kırsal kadın tanımları açısından projenin özgünlüğü daha kuvvetli vurgulanması uygun olacaktır. Proje önerisinde çalışmanın önemli bir özgün değeri olarak “Trakya Bölgesi’ndeki kırsal kesimde yaşayan kadınların geleneksel gıdaların yapım ve pazarlama aşamasındaki rollerinin araştırılması” ifade edilmektedir. Bu ürünlerin işletme dışına satış faaliyetleri (tanıtım, coğrafi işaretleme, sürdürülebilirlik vs.) ile bu süreçte örgütlenmenin önemi ortaya konulmak istenmektedir. İfade edilen bu iki nokta konunun teşhisine ilişkindir. Ancak bu teşhis sonrasında proje amaçlarına yönelik çözüm olarak neler yapılacağının vurgulanması çalışmanın özgün değerine katkı yapacaktır.	3,60
Bu projenin amacı, ortaöğretim fizik öğretmenlerinin bilim tarihini derslerinde nasıl kullanacaklarını öğrenebilmeleri için çevrim içi bir ortam oluşturup bu ortam üzerinden geliştirilen materyallerin uygulama öncesi ve sonrası deneyimlerini paylaşmalarını sağlamaktır.Geliştirilecek bilim tarihi materyallerinin geliştirilmesinde proje yürütücüsünün önceki proje (109K250) kapsamında geliştiriş olduğu materyaller ile bu materyallerinin geliştirilmesi için önerilen model kullanılacaktır. Geliştirilen materyallerin internet üzerinden öğretmenlere ve öğrencilere açılarak bilim tarihinin etkin bir şekilde öğretimi ve öğrenimi hedeflenmektedir. Yukarıdaki amaç ve hedefler incelendiğinde projenin ülkemiz öğretimin sisteminde en önemli eksikliklerden biri olan bilim tarihinin öğretimi için model olabilecek bir potansiyele sahiptir. Ayrıca FATİH projesinin amaçlarıyla uyumlu olması ve 2013 fizik öğretim programındaki bilim tarihi kazanımlarını da dikkate alması proje önerisinin özgün değerini artırmaktadır. Bununla birlikte, araştırmacının geliştirmiş olduğu model önerisi üzerine teorik çerçevesini kurması bu çalışmanın objektifliğini azaltmaktadır. Projenin daha önceki bir projenin devamı niteliğinde olduğu görülmektedir. Her ne kadar araştırmacı bu projede fizik eğitiminde daha derinlemesine bir çalışma yapacağını ifade etse de, önceki projede hangi bulgular üzerinde bu projeye ihtiyaç duyulduğu gerekçelendirilmemiştir.Araştırma önerisinde geçen aşağıdaki ifadeler önemli yargılar içermektedir. Bu yargılar mutlaka atıf yapılarak desteklenmelidir. Aşağıdakiler bunlara örnek olarak verilebilir:“…bilim tarihi bilgisinin pedagojik alan bilgisi ile ilişkilendirilmemiş olmasının öğretmenler tarafından kullanılmamasının en önemli sebebi olduğu iddiasına dayanarak yeni bir yaklaşım önermektir.”“..kullanılabilmesi hazırlanıcak müfredat materyallerinde iki tür yaklaşım kullanılabilir: a) Öğrenciler tarihteki düşünceler ile kendi naif düşünceleri arasındaki benzerliğin farkında olurlar ve özbilişsel süreçlerinde yardımcı olabilir. b) Bilim tarihindeki zıtlaşmalar öğrencilerin kendi argümanların çıkarmasında ve tartışmasına yardımcı olabilir.”“Bilim tarihi kaynakları bu bilgileri karışık olarak verdiklerinden konular öğretmenlerin ilgisini çekse dahi sınıfa getirilememektedir.”	3,50
Proje önerisinde 6. Sınıf Fen ve Teknoloji ve 9. Sınıf Fizik dersi için ders kitaplarında tablet bilgisayar destekli arttırılmış gerçeklik (AG) öğrenme içerikleri oluşturulması ve etkilerinin değerlendirilmesi hedeflenmektedir. Proje arttırılmış gerçeklik kavramını eğitime uyarlayarak öğrenme deneyimini zenginleştirmeyi hedefleyen bir uygulamadır. Önceki panel raporunda belirtildiği gibi, yapılandırıcı hedef ve arttırılmış gerçekliğin birleştirilerek eğitime katılması, projenin özgün yanlarıdır. Önceki panel raporunda eleştirilen hususlara ilişkin gerekli değişikliklerin yapılmadığı gözlenmiştir. Örneğin, yetersiz görülen alanyazın taramasının zenginleştirilmesi için yeni öneride çok kısıtlı miktarda ekleme yapılmıştır. Öneride alanyazından çok sayıda örneğe yer verilmesine rağmen, alanyazının bir sentezi yapılmamıştır. Daha da önemlisi, öneride bahsi geçen arttırılmış gerçeklik örneklerinin çeşitli alanlarda hoş karşılanan bir takım teknikler olduğundan bahsedilmesine rağmen, arttırılmış gerçeklik üzerine, öğrencilerin başarısına, motivasyonuna, katılımına ve benzeri öğrenci ile ilgili önemli özelliklere olan katkısıyla ilgili herhangi bir sentezin yapılmamış olması dikkate değerdir. Özellikle, proje ekibinin öğrenme düzeylerini ölçerek bir değerlendirme yapmak istemeleri, daha önce bu konuda ne yapıldığını ve bu konuda fayda sağlanıp sağlanamadığını göstermeleri gereğini ortaya koymaktadır.Projede artırılmış gerçekliğe dayalı bir öğretim ve bunun bilişsel-duyuşsal sonuçlarının deneysel koşullarda araştırılması söz konusu değildir. Projede bir yandan MEB onaylı basılı kitaplara dayalı öğretim yapılmakta, bir yandan da bunların dışında kullanım koşulları ve yoğunlukları belli olmayan AG öğeleri sunulmaktadır. Bunlar tam ünite değildir. Dolayısıyla ortaya çıkabilecek etkilerin nereye atfedileceği de belirsizdir. Akıllı, mobil, sayısal teknolojileri kullanan öğrencilerin karakteristikleri de buna eklenince (Y kuşağı!) gerçekten deneysel bir çalışma yapıp bağımsız değişkenin bağımlı değişken üzerinde etkisinden söz etmek zorlaşmaktadır. Deneysel koşulların tam olarak kontrol altına alınamayacağı bu çalışma araştırma deseninin olduğunu belirsiz kılmaktadır. Bu belirsizlik de araştırmanın özgün değerini olumsuz yönde etkilemektedir. Bu haliyle araştırma deneysel olmaktan çok uygulamalı araştırma gibi görünmektedir. 	3,60
"Bu projenin amacı ""sözleşmeli çiftçilik uygulamalarının olumlu ve olumsuz yönlerini ortaya çıkartmak ve henüz başlangıç döneminde olan sözleşmeli tarım uygulamalarının çiftçiler üzerindeki etkilerini, risk paylaşımı, yoksulluğun azaltılması ve çevresel sürdürülebilirlik bağlamında incelemektir."" olarak belirtilmiştir. Bu çerçevede önerilen proje ile sözleşmeli tarım yapılan il ve bölgelerde sözleşmeli tarım ilişkisinin nasıl kurulduğu; üreticiler, firmalar ve ülkemiz açısından ne tür olumlu ve olumsuz sonuçlara yol açtığı; yoksulluğun azaltılması ve ülkemizin üretim olanaklarının geliştirilmesi bakımından ne tür sonuçlar ortaya çıkardığı; ayrıca çevresel sürdürülebilirlik konusunda sözleşmeli tarımın olumlu bir etkisinin olup olmadığının araştırılması hedeflenmektedir. Bununla birlikte araştırma sorunu iyi tanımlanmamıştır. Belirsizlikler vardır. Sözleşmeli tarım yapan çiftçiler, yoksul kişiler olarak mı kabul edilmektedir. Konu başlığından böyle algılanmaktadır. Hâlbuki bu kimseler toprak sahibi olup zaten çiftçilik yapan kimselerdir. Dolayısı ile sözleşmeli tarımın yoksullukla ve çevreyle ilişkisi anlaşılamamaktadır. Bu haliyle teklif edilen bu proje önerisi, iddia edildiği üzere soruna yönelik özgün ve yenilikçi bir yaklaşım sunmadığı gibi var olan problemlerin çözümüne yönelik özgün katkılarda bulunma noktasında bir yenilik getirmemektedir.Diğer bir husus olarak ""sözleşmeli tarımın sonuçlarına"" bakılmasının amaçlandığı belirtilse de amaç kısmında yöneltilen soruların büyük kısmı bunun sebeplerine odaklanmaktadır. Bu da çalışma konusunun odağının dağılma tehlikesini beraberinde getirebilir. Ayrıca proje başlığında birbirinden farklı iki ayrı konunun çalışılacağı belirtilmiştir (yoksulluk ve çevre). Ancak bu iki ayrı konunun ilişkisi yeterince kurulamamıştır. Sözleşmeli tarım uygulamalarının henüz başlangıç döneminde olduğundan söz edilmekte olup bunun yanlış bir yönlendirme olduğu düşünülmektedir. Oysa sözleşmeli tarım uygulamalarının Türkiye’de ciddi bir geçmişi vardır.  "	2,80
Proje önerisi mevcut bilim/teknolojideki eksiklikleri veya problemleri ortaya koymaktan ziyade KKTC sağlık sisteminin duyarlılık indeksini ve temel unsurlarını, yaygın olarak bilinen Dünya Sağlık Örgütü tarafından geliştirilen Sağlık Sistem Duyarlılık Analizini, 2003 yılı versiyonu anket formu ile araştırmayı hedeflediği anlaşılmaktadır. Kuramsal olarak genel kabul görmüş bir konunun, bilinen yöntemlerle farklı bir örneklem üzerinde bir tekrarı niteliğindeki proje önerisi özgün değer kriteri açısından yetersiz olduğu görüşü oluşmuştur.Her ne kadar KKTC bağlamında duyarlılık çalışması yapılmamış olup elde edilecek veriler KKTC için ilk defa ortaya konacaksa da, araştırma sorusunun özgün olduğu iddia edilemez. Yapılması planlanan araştırmada elde edilen veriler betimleyici türdendir ve bir durum tespiti yapmaya yardımcı olabilecektir, ancak bunun dışında iddia edilen sistem tasarımına (model önerisi) ilişkin hiç bir ayrıntılı açıklama verilmemektedir. Araştırmadaki hipotezler demografik ve coğrafi algı heterojenliğinden fazlasına izin vermemekte, sistem algısının kök gerekçeleri ve bunların nedensel yapılarla ortaya konması gibi daha gelişmiş bir tasarıma gidilmemiştir. Araştırmanın bu haliyle özgün değer yaratma potansiyelinin düşük olduğu düşünülmektedir. 	1,20
"Proje önerisinde, Türkiye'de bulunan sığınmacı çocukların sosyal uyum ve hayata bağlanma zorlukları çerçevesinde karşılaştıkları eğitim sorunlarının tespit edilmesi amaçlanmaktadır. Proje önerisi ele aldığı değişkenler, kuramsal altyapı ve metodolojik yaklaşım bağlamında ele alındığında; öne sürdüğü araştırma problemlerini alanyazın ışığında yeterince irdelememiş, işevuruk tanımlamalar yapmamış, kavramlar arası tutarlılık sağlamamış, eğitim politikası belirlemede dikkate alınacak tüm değişkenleri ele almamış -sadece öğretmen, öğrenci, veli ve yönetici görüşleriyle yetinmiş-, eğitim politikası belirlemeyi sadece kısıtlı betimsel bir çalışmaya dayandırmayı planlamış olduğundan araştırma problemi ve yöntem bağlamında yeterince özgün bir öneri özelliği taşımamaktadır. "	1,20
Proje önerisinde işitme engelli öğrencilerin morfolojik farkındalık bilgi ve becerilerinin farklı okuma düzeylerinde (kelime / cümle / paragraf düzeylerinde) gelişimsel bir bakış açısıyla işiten akranlarıyla karşılaştırmalı olarak incelenmesi amaçlanmaktadır. Proje önerisinde, projenin özgün değere sahip olduğu belirtilmekte, bunun nedenin üç önemli faktör altında toplandığı açıklanmaktadır. Birincisi, Türkiye’deki alanyazına katkı, ikincisi, uluslararası alanyazına katkı ve üçüncüsü Türkiye’deki uygulamalara katkıdır. Proje önerisinde de belirtildiği üzere, Türkçe’de işitme engelli öğrencilerin okuma performansları üzerinde morfolojik farkındalık bilgi ve becerilerinin etkisini inceleyen araştırmalara rastlanılmamış olması, projenin özgün değerini ortaya koymaktadır. Ayrıca uluslararası alanyazında da bu konuda yapılmış farklı araştırmalar olmasına rağmen, yapılan araştırmaların hiçbirinin Türkçe gibi sondan eklemeli bir dilde gerçekleştirilmemiş olması da önemli görülmekte, proje önerisinin bu bağlamda özgün olduğunu doğrulamaktadır. Proje önerisi başarıyla tamamlandığında işitme engelli öğrencilerin okuma performanslarının değerlendirilmesine yönelik farklı değerlendirme araçları elde edilebilecek ve eğitim programlarının hazırlanmasında ve değerlendirilmesinde bu araçlardan yararlanılabilecektir. Bu açıdan da projenin özgün değere sahip olduğu düşünülmektedir. Öte yandan, proje hedefleriyle projede ölçülenlerin kısmen tutarsızlık (örneğin, morfolojik becerilerdeki yetersizliğin çocukların okuma performansı üzerindeki etkisinin nasıl inceleneceği belirsizdir) göstermesi projenin özgün değerini olumsuz yönde etkilemektedir.	4,20
Bu projenin amacı, okul öncesi dönem çocuklarının ilkokula hazır bulunuşluk seviyeleri hakkında bilgi sahibi olmak için kullanılabilecek Bracken Okul Olgunluğu Ölçeğinin Türkçeye çevrilmesi ve Türkiye toplumuna uyarlanıp bir normunun oluşturulmasıdır. Ülkemizde son yıllarda değişen yönetmelikler ve uygulamalar doğrultusunda okula başlama konusunda devam eden tartışmalar düşünüldüğünde, böyle bir konu hakkında araştırma yapmak ve okula hazırbulunuşluk seviyesini belirlemede kullanılabilecek bir ölçeği dilimize kazandırmak önemlidir.Bu projenin bir önceki değerlendirilmesinde de mevcut ölçekler hakkında yeterince bilgi verilmediği ifade edilmiştir. Bu eleştiri geçerliliğini hala korumaktadır. İlgili ölçeğin uyarlama çalışmaları ve orijinal ölçekle ilgili literatür bulguları kapsamlı bir şekilde öneriye yansıtılmamıştır. Proje önerisinde amaçlanan ölçeği geçerlik ve güvenirlik çalışmasını yapmak olmasına rağmen, norm geliştirme hedeflenmiştir. Ancak norm geliştirmeye ilişkin proje önerisinde yeterli bilgi yer almamaktadır. Diğer bir ifadeyle, araştırmanın 3. amacı ile norm geliştirme çalışmaları arasındaki ilişki yeterince betimlenmemiştir. Ayrıca, uyarlamalar için neler yapıldığında yapı ve yordama geçerliliğinin artabileceği tartışılmamıştır ve proje bu doğrultuda ele alınmamıştır. Araştırmacıların bir önceki panel raporuna verdikleri yanıtlar tatmin edici bulunmamıştır. Bracken Okul Olgunluğu Ölçeğinin alt boyutları ve bu boyutların Bracken Temel Kavramlar Ölçeğinden ayrılan yönleri yeterli bir şekilde açıklanmamıştır. Ölçeğin puanlanmasında temel kavramlar ölçeğinin ne kadar göz önünde tutulduğu belirtilmemiştir. 	2,80
"Proje önerisi iki temel amacının olduğunu belirtmekte, her bir amacın kendi içerisinde alt amaçlarının olduğu ifade edilmektedir. İlk amaç 18-36 ay aralığında otizmli çocuklara ortak dikkat becerilerini içeren erken müdahalenin etkililiğinin sınanmasıdır. İkinci temel amaç, otizmli çocukların yüz işleme becerilerinin incelenmesidir. Proje önerisi özellikle ulusal düzeyde yeni gelişmekte olan bir alan olan Otizm alanında olması ve otizmi olan bireylerin gelişimlerinde belirleyici rolü olan ortak dikkat becerileri ile ilgili olması bağlamında önemli ve özgündür. Ancak aşağıdaki eksiklikler projenin özgün değerini zayıflatmaktadır:Araştırmada hangi eğitsel yaklaşıma dayalı olarak programın oluşturulacağı konusu net değildir. Geliştirilmesi düşünülen programın olası temel unsurları, otizmdeki bilimsel dayanaklı uygulama kriterleriyle ilişkisi, hedef becerilerin geliştirilmesine yönelik olası stratejiler, programın aşamaları hakkında yeterli düzeyde bilgi verilmemiştir. Proje önerisinin başlığında ve amaçlarında erken eğitim programının ebeveynleri aracılığıyla sunulacağına ilişkin bir bilgi yer almamasına rağmen, önerinin probleminin açıklanması kısmında aralıklarla bahsedilmektedir. Proje önerisinin iki temel amacı arasındaki ilişki tam olarak anlaşılamamıştır. Yüz işleme becerisinin belirlenmesinin otizmli öğrencilerin sınıflandırılmasında kullanılacağı çalışma önerisinin bazı yerinde ifade edilmiştir ancak bu sınıflandırmanın ilk amaçla ilişkisi anlaşılamamıştır. Erken müdahale programı ile sosyal bilgiyi işlemlemesini sağlayan nörolojik yapının, etkili erken müdahale girdileri aracılığıyla şekillendirilebileceği belirtilmektedir. Ancak yüz işleme becerisi ile nörolojk yapı arasındaki ilişkiye dair yeterli düzeyde açıklama yer almamaktadır. Proje önerisinde belirtilen ""Türkiye'de Küçük Adımlar ve Portage dışında genel gelişimsel yetersizliği olan çocuklara yönelik programların öncelikli kullanıldığı"" bilgisi doğru olmakla birlikte; ulusal alanyazında her ne kadar yaygınlık bağlamında istendik düzeyde olmasa da, OSB'ye özgü eğitim programları ve OSB'ye özgü müfredat söz konusudur. Proje önerisinde bu programlar yeterince tartışılmamıştır.Proje önerisinin başlığı ""Ortak Dikkat Becerileri Aracılığıyla Erken Müdahalenin Otizmli Çocukların Sosyal Etkileşim Becerileri Üzerine Etkisi"" dir. Burada ikinci temel amaca yönelik herhangi bir ifade bulunmamaktadır. "	2,60
Bu araştırmada üniversite son sınıf öğrencilerine uygulanan Okuldan İşe Geçiş Becerileri Programı’nın öğrencilerin kariyer uyumu ve kariyer iyimserliği üzerindeki etkililiği sınanacaktır. Çalışma, kariyer uyumu ve kariyer iyimserliği temaları üzerine odaklanmaktadır. Mesleki rehberlik alanındaki çalışmaların ülkemizde yeterince olmadığı düşünülmektedir. Mevcut olan çalışmaların çoğunun ise meslek seçimine yönelik olduğu gözlenmiştir. Bu nedenle hem konu hem de çalışma grubu açısından araştırmanın önemli olduğu düşünülmektedir. Üniversite öğrencilerinin ve özellikle de son sınıf öğrencilerinin kariyer ve gelecek kaygısı yaşadıkları çok iyi bilinmektedir. Bu konunun ilk kez bir psiko eğitim programı ile ele alınacağı vurgulanmıştır. Bu zaten rehberlik derslerinde yaygın olarak yapılan bir faaliyettir. Üniversitenin farklı programlarından mezun olan öğrencilerin istihdam şanslarının da farklı olduğu dikkate alınarak uygulamanın yapılacağı fakültelere özgü tasarımların yapılması beklenirdi. Araştırmada uygulanacak psiko eğitsel programın özgün olduğu belirtilse de, programla ilgili ayrıntılı bilgi verilmediğinden dolayı programın amacı, yapısı ve işleyişi net değildir. İlgili alanyazına dayalı olarak, önerilen projenin kuramsal arka planı yeterince oluşturulamadığından dolayı sunulan projenin alana hangi açılardan katkı yapacağı anlaşılamamıştır.    	3,00
Enerji kaynaklarının verimli kullanımı artan enerji ihtiyacına paralel olarak giderek büyük önem kazanmaktadır. Proje konusunun özgün değeri, daha önce incelenmemiş bir konunun ele alınması ve yenilikçi bir model ile açıklanmaya çalışılması ile açıklanabilir. Konunun enerji tüketimi ile ilgili olması ayrıca kayda değerdir. Çevreci düşüncelerin davranışa aktarılmasına katkı sağlama amacı taşıyan proje önerisi, küresel ve yerel kimliğin enerji tasarrufu davranışına etkisini göstermek ve artırmak üzerinde şekillenmektedir. Tasarruf davranışlarını açıklayan modellerin bilinmesi hem enerji üretimi yapan işletmeler hem de çevre örgütleri açısından önemli görülebilir.Çalışmanın, çevreci eğilimlerin fiili davranışa dönüştürülmesine katkıda bulunacak ve tutum-davranış arasındaki boşluğu azaltmaya katkıda bulunacağı belirtilmiştir. Araştırma sonucunda farklı tasarruf davranışlarını açıklayan yeni modeller oluşturulacaktır. Bu modeller, diğer modellerden farklı olarak çevre konusundaki bilgi, farkındalık, algılanan davranışsal kontrol, sosyal normlar, kişisel normlar, tutumlar ve eğilimler dışında “kimlik” kavramını da içerecektir. Tüm bu sebeplerden dolayı önerilen projenin özgün olduğu ve bilime katkı sağlayacağı düşünülmektedir.	3,50
Proje önerisi, bölgesel kalkınma ve Avrupa Yeterlilikleri çerçevesinde organize sanayi bölgelerinin kurum yapısı ve mesleki eğitim altyapısının incelenmesini, meslek standartlarının ve insan kaynağı ihtiyacının belirlenmesini amaçlamaktadır. Çalışmanın özgün değerini zayıflatan bazı hususlar mevcuttur ve bunlara aşağıda yer verilmektedir:Araştırmanın sorunsalı belirsiz olup bilimsel bir terminoloji kullanılarak ifade edilmemiştir ve proje önerisinde “neyin inceleneceği, neyin ortaya konmaya çalışılacağı'' konusu yer yer farklı şekilde açıklanmıştır. Proje ''Türkiye'de faaliyette bulunan MYO 'larında hangi programlar mevcuttur'' sorusuna yanıt arıyorsa da, bu basit bir istatistik çalışmasıdır ve sadece ÖSYM Klavuzu kullanılarak yapılabileceği düşünülmektedir. Eğer proje,  OSB’lerde yerleşik firmalarda çalışan kişiler nerelerden mezun  ve (Proje metninde ' Eğitim düzeyi, istihdam oranı, eğitim alanı ve düzeyleri, mezun olunan alan-istihdam alanı karşılaştırılması vb.''nin ölçüleceği ifade edilmektedir) mezun oldukları alanda mı istihdam edilmişlerdir sorusuna yanıt arıyor ise, bu araştırma problemi, Meslek liseleri ve Meslek Yüksek Okulları İşveren Danışma Kurulları, üniversiteler ile İŞKUR (UMEM projesi gibi) vb. tarafından halihazırda ele alınmaktadır.  Mesleki eğitimde Avrupa Yeterlilik Çerçevesi ve meslek standartları alanında çalışmanın odaklanması önemlidir. Ancak, proje önerisinde AB yeterliliklerinden bahsedilmesine rağmen Mesleki Yeterlilikler Kurumu (MYK) ile uyumlaştırılması ya da etkileşimden bahsedilmemesi bir eksiklik olarak tanımlanabilir. MYK şu an bu yeterlilikler konusunda otorite kurumdur. Değişkenler arası ilişki, etki aranacaksa veya karşılaştırma yapılacak ise,  buna dair herhangi bir hipotez, araştırma sorusu proje önerisinde yer almamaktadır. Bu ilişki/etki/karşılaştırmayı yapmak için nasıl bir metodolojinin izleneceği belirsizdir. Web sitesi tasarlanarak ve panel oturumlarında konuşmacıların söyledikleri irdelenerek neyin sorgulanacağı,  içeriği yeterince açıklanmamış olan anket çalışmasıyla “işgücü piyasasındaki arz-talep dengesinin'' nasıl inceleneceği anlaşılamamaktadır.Her ne kadar çalışmada toplanacak bilgiler kamu istihdam ve eğitim politikalarının belirlenmesinde katkı sağlayabilecek nitelikte ise de bu tür verilerin beklendiği gibi ilgili kamu kurumları tarafından derlenip değerlendirilmesi daha uygun olacaktır. Dolayısıyla proje önerisi herhangi bir kuramsal boşluğu kapatmaya, uluslararası alanda tartışmaya açılabilecek bir farklılığı göstermeye yönelik değildir.Sonuç olarak projenin özgün değerinin yukarıda belirtilen hususlar nedeniyle yetersiz olduğu düşünülmektedir.	1,20
Projede, hastaneler için bir kurumsal performans değerlendirme sistemi geliştirilmesi önerilmektedir. Böyle bir sistem Türkiye Hastaneler Birliği için önemli bir katkı olacaktır. Ancak bu konuda hem yurtdışında hem de yurtiçinde çok sayıda çalışma yapılmıştır. Bu projenin özgün değerinin ne olacağı yeterince detaylı şekilde açıklanmamıştır. Proje önerisinin özgün olduğu öne sürülen vaka karması yaklaşımı ve diğer performans göstergeleri hakkında öneride detaylı bilgi verilmemiş olması ve sadece risk ayarlı ölüm konusuna odaklanması çalışmanın özgün değerini zayıflatmaktadır.Türkiye'de daha önce hesaplanmadığı belirtilen standardize edilmiş ölüm oranı hesabının kapsamı açık değildir. Bu ölçümün TİG verileri kullanılarak hesaplanması planlanmıştır, ancak istenen verilerin hepsine ulaşılabileceği şüphelidir (örneğin hastaneye yeniden başvuru sıklığı vs.).2003 yılından itibaren uygulanmakta olan Sağlıkta Dönüşüm Programı ile hali hazırda Türkiye'deki hastanelerden belirli bir sistematik altında çeşitli veriler toplanmakta ve performans değerlendirmesi ile ilgili çalışmalar yapılmaktadır. Bu bağlamda mevcut proje önerisinin Sağlık Bakanlığı tarafından toplanan verilerden ve performans sisteminden ne açıdan farklılık gösterdiği öneride tam olarak belirtilmediği için çalışmanın literatüre nasıl bir özgün değer sağlayacağı açık değildir. 	2,00
"Proje önerisi, metaforik anlatımın gücünden yararlanıldığında turizm ve tanıtım sektöründe etkili ve isabetli bir hedef kitle elde edilmesinin yollarını gösterebildiğinde özgün değerini kazanacaktır. Bu potansiyelin bu proje içinde var olduğu düşünülmektedir. Çalışmanın turizm, pazarlama ve tıp bilimi olmak üzere disiplinlerarası özelliği çalışmanın özgün değerini arttırmaktadır. Projenin;(a) destinasyon tanıtımında metafor kullanımına yönelik durum saptaması yapması, (b) destinasyon tanıtımında duyusal metaforların zihinsel imgelemeye etkisini incelemesi, (c) duyusal metaforların akış deneyimine etkisini incelemesi, (d) metaforlu ve metaforsuz tanıtımın tüketicilerin bilişsel, duygusal ve davranışsal tepkilerine etkisini karşılaştırması, (e) duyusal metaforların destinasyon kişiliğine etkisini incelemesi, (f) duyusal metaforların etkisini klasik araştırma yöntemleri ve tıp biliminin teknikleriyle incelemesi hem mevcut yazındaki boşluğu doldurmaya yönelik daha güncel verilerle katkı sağlamasının yanı sıra bu konuda uygulayıcılara, planlayıcılara ve karar vericilere de öneriler sunması bu projenin özgün değeri açısından önemli olarak değerlendirilebilir.Proje önerisi, destinasyonların tanıtımında kullanılan tanıtım materyallerinde duyulara yönelik metaforların kullanımını ve kullanılan metaforlara tüketicilerin tepkilerini inceleme amacı taşımaktadır. Pazarlama iletişimi ve tüketici davranışı alanlarında metafor kullanımının araştırmaya konu olması az sayıda olmasına karşın yeni olmamakla birlikte turizm alanında yapılacak olması alandaki boşluğa işaret etmektedir. Özellikle araştırmanın nörobilim teknikleri kullanılarak pazarlama alanına uygulanacak olması bilimsel yöntem açısından yenilik getirici özellik taşımaktadır. Ancak proje önerisinde konu, gerekli literatür taraması ile desteklenmiş olsa da yapılan literatür taramasının araştırmanın temel konusu ile sınırlandırılarak ve ilişkilendirilerek odaklı verilmesinin daha uygun olacağı düşünülmektedir. "	3,83
Çalışma, 2001-2013 yılları arasında Türk şirketlerinin kapsayıcı inovasyon yoluyla piramidin tabanındaki topluluklar için sosyal ve ekonomik dönüşüm oluşturmalarının ardındaki saiklerin ve stratejilerinin ardındaki etmenleri, bu faaliyetlerin nasıl geliştiğini firmaya özgü ve bölgeye özgü avantajlar temelinde araştırmak ve bu yatırımların düşük gelirli topluluklar ya da diğer dezavantajlı grupların yaşam standartlarının yükselmesine etkileri kapsamlı olarak açığa çıkartmayı amaçlamaktadır. Proje önerisi dayandırıldığı kuramsal argümanlar ve önerilen metodoloji ile cevap aradığı sorular bağlamında özgün değer yaratma potansiyeli taşımaktadır. İlk önerilen versiyona göre özellikle araştırma modeli ve metodoloji açısından geliştirilmiş olduğu izlenmektedir. Araştırma soruları yeniden ve daha net bir biçimde ifade edilmiştir. Çalışmanın özgün değeri üç temel ana araştırma konusu altında toplanmıştır. Araştırma konularında özellikle bir ve üçüncü araştırma soruları yönetim ve organizasyon alanı için özgün değer taşımaktadır. Proje önerisinde kapsayıcı inovasyon, kurumsal sosyal girişimcilik ve kurumsal sosyal sorumluluk kavramları kuramsal olarak daha net olarak ayrıştırılabilirdi. Ayrıca paydaş analizi ilgili yazında bir metodoloji dahilinde incelenmektedir. Bir firmanın/projenin  paydaşları kimlerdir sorusu için Edward Freeman, Mitchele, Agle, Wood gibi .... bakılmasında yarar olacağı düşünülmektedir.   Sosyal sorun yönetimi için yine ilgili yazına bakılarak firmalar ''neden kapsayıcı inovasyona yönelir, motivasyonları nedir'' sorusu kuramsal temele oturtulabilir. Örneğin CSR yazınında Ackermann'a social issue management ve örgütlerin bu davranışı göstermelerinin altında yatan motivasyonu kuramsal olarak temellendirmek için Donna Wood (Coprorate Social Performance) ve Preston ve Post (Public Policy and Private Management)’a  bakılabilir.   Son olarak kapsayıcı inovasyon faaliyetlerinin şirket performansına etkileri de ele alınmış olsa idi çalışmanın özgün değerinin daha da yüksek olacağı düşünülmektedir.	3,80
"Projenin amacı ""günümüzde yerleşim yeri olmaktan çıkmış; fakat XVI. yüzyıldan XX. yüzyıla kadar Karaman eyaletinin en önemli kazalarından biri olan Belviran’ın idari, sosyal, kültürel ve ekonomik açıdan incelemek"" şeklinde ifade edilmiştir.Öncelikle proje önerisinde sunulan ""Özgün Değer"" deki bilgilerle Amaç ve Hedeflerde verilen bilgiler çelişmektedir. Projenin amacı anlatılırken Belviran kazasının merkezinin biliniyor olmasına karşın ortadan kalktığı gibi bir argüman ileri sürülmüşken, özgün değere ilişkin kısımda ""Günümüzde yeri bilinmeyen Belviran kazasının merkezi neresidir?"" sorusuna cevap aranacağı ilk madde olarak verilmiştir. Amaç ve Hedefler ile Özgün değer başlığı altında verilen bilgiler arasındaki bu çelişki projenin bilimsel altyapısının zayıf olduğuna işaret etmektedir. Ayrıca Özgün Değer başlığında projenin, bilimsel kalitesi, farklılığı ve özellikle çalışma alanına ne gibi metodolojik ve kuramsal özgün katkılar sunulacağı anlatılmamıştır.Proje önerisinde ortaya konulan amaç ile incelenmek istenen dönem arasında tutarsızlık bulunmaktadır. Proje önerisinde incelenmek istenen dönem oldukça uzun bulunmuştur.Ayrıca, proje konusuna benzer çok sayıda çalışma yapılmasına rağmen bu çalışmalara herhangi bir karşılaştırma veya atıf yapılmamıştır. Karaman kazâsıyla ilgili “XVI. Yüzyılda Karaman Kazâsı” adıyla Selçuk Üniversitesi’nde 1992 yılında yapılan doktora tezinden ve yine “Şer’iyye Sicillerine Göre 16. Yüzyıl Sonu 17. Yüzyıl Başlarında Karaman” (Konya 1987) adlı Yüksek lisans tezine projede yer verilmemiştir. Yine Osman Gümüşçü'nün XVI. Yüzyıl Larende (Karaman) Kazasında Yerleşme ve Nüfus, adlı kitabı da kaynakçada yer almamıştır."	2,40
"Proje önerisinde daha önce yapılmadığı söylenen çalışma (negatif ve pozitif yönleriyle) farklı çalışmalar şeklinde yapılmış ve yayınlanmıştır. Ampirik bir çalışma ile nicel ve nitel analizlerle mevcut literatürün zenginleştirilmesi de projenin hedefleri arasındadır. Bu proje önerisinde “Öncelikle durum tespiti yapmadan (yerli ve yabancı literatür iyice taranmadan) bu zenginleştirme hangi alanda nasıl yapılacaktır”, “farklı boyutlarda elektronik ortamda ağızdan ağıza kavramının tamamlanmasına yardımcı olacağı belirtilmekte, bu tamamlama hangi alanlarda nasıl olacaktır?” gibi önemli sorulara cevap verilemeyeceği düşünülmektedir.Proje önerisi, Internet ortamında yapılan yorumların tüketicilerin satın alma karar süreçlerinin etkisini araştırma temelinde sunulmuştur. Proje önerisinin başlığı, amacı ve içeriği incelendiğinde araştırmaya temel olacak bütünlüğün sağlanamamış olduğu düşünülmektedir. Sunulan kapsamda çalışmanın Internet aracılığı ile alışveriş yapan tüketicilere yönelik mi, Internet üzerinde yapılan yorumlara dayalı tüm alışverişlere ilişkin mi olduğu net olarak ortaya konulmamıştır. Bununla beraber projenin hedefi; negatif polarite ile satın alma karar süreci arasındaki ilişkinin tespiti olarak belirtilerek bir durum tespiti olarak sınırlandırılmıştır. Proje önerisinde, proje amaçlarının ve hedeflerinin bilimsel tutarlılık yönünden eksik olması, yeterli literatür taramasının yapılmaması nedeniyle projenin özgün değerinin yetersiz olduğu düşünülmektedir."	1,33
Proje önerisi KOBİ niteliğindeki sanayi işletmelerinde maliyet muhasebesi uygulamalarına yönelik sorunları İstanbul bölgesinde seçilmiş bazı işletmeler üzerine yapılacak görüşmelerden hareketle tespitlerde bulunmayı, bunları analiz etmeyi ve yayına dönüştürmeyi hedeflemektedir. Çalışma mevcut haliyle daha ziyade durum tespiti niteliğindedir. Projenin özgün değer kısmında da sağlanacak katkıdan çok konunun önemi üzerinde durulmaktadır. Çalışmanın özgün değeri olarak ifade edilebilecek en önemli husus, bu konuda akademisyenlerin bilgi birikimine katkı sağlamak olacaktır, ancak uygulamada aynı özgün katkıyı yakalamak kolay olmayacaktır. KOBİ'lerde maliyet ve yönetim muhasebesi uygulamalarına rastlamak zor olacağından, yapılacak saha araştırmasında varolan bilgilerin tekrar ortaya çıkartılması şeklinde olacaktır. Dolayısıyla çalışmanın özgün değerinin yetersiz olduğu düşünülmektedir.	2,00
Proje, hastaneye yatan hastaların taburcu olduktan sonra hastaneye yeniden yatış sıklığını, yeniden yatış nedenlerini ve yeniden yatışın getirdiği ilave maddi yükü ortaya koymayı hedeflemektedir.Dünyada örnekleri olmakla beraber, Türkiye’de bu seviyede çeşitli veri kaynaklarını kullanarak kapsamlı bir yeniden yatış çalışması yapılmamıştır. Farklı nedenlerle (rahatsızlık sebepleriyle) yeniden yatışların ele alınması ve başka hastanelere de yeniden yatışın takip edilecek olması bu çalışmanın özgünlüğünü desteklemektedir. Bu nedenle önerilen çalışmanın özgün değerinin bulunduğu düşünülmektedir.	4,60
"Projenin amacı ""orman yangınlarıyla mücadele eden işgörenlerin çalışma koşulları araştırılarak, çalışma koşullarıyla iş performanslarını etkileyen faktörler araştırılacaktır"" şeklindedir. Proje önerisinin sunumundan önce orman yangınları ile ilgili sorun alanlarına yönelik keşifesel bir çalışma yapılmadığından araştırma sorunsalının net olarak ortaya konulamadığı görülmektedir. Ayrıca, projede orman çalışanlarının sorunlarına çözüm öneriler getirmek gibi sonuçlara ulaşmak hedeflenmektedir. Ancak keşifsel çalışma yapıp sorun alanlarını net bir şekilde ortaya koymadan, sorun alanlarına çözüm bulmak veya keşifsel çalışma yapmadan veya gerekçelendirmeden bir araştırmayı, çalışma koşullarının olumsuzluğu varsayımlarına dayandırmak çalışmanın sonuçlarına dair bir önyargının bulunduğu yönünde bir düşünce ortaya çıkarmaktadır.Projenin özgün değeri orman yangınlarıyla mücadele eden personelin çalışma koşullarını araştırılması olarak ifade edilmiştir. Bu konuda yapılan araştırmalar olduğu projenin kaynakçası incelendiğinde de görülmektedir. Çalışmanın sonuçları ilgili bölge müdürlüğündeki uygulamalara katkıda bulunmakla birlikte sadece tek bir bölge müdürlüğü ve bağlı işletmelerinde araştırma yaparak sonuçları genellemenin ve yaygın bir sosyal ve ekonomik etki ortaya koymanın mümkün olamayacağı düşünülmektedir. Bunun yanı sıra sosyal ve özellikle ekonomik yararlılığın nasıl tanımlanıp ölçüleceği somut ve soyut ölçütlerin ne olacağı da net değildir. Örneğin ekonomik ve sosyal etkide orman yangınlarının zararlarından bahsedilmiştir ancak bunun ekonomik ve sosyal maliyeti hiçbir bilimsel bulguyla desteklenmemiş ve ilgili literatüre atıfla örneklendirilmemiştir. Projede Birleşik Amerika ve Pasifik Güneybatı bölgesinde yapılmış olan çalışmalardan bahsedilmiş ancak ilgili literatüre atıfta bulunulmamıştır (örn; sh5).  Benzer şekilde orman yangılarıyla mücadele edilen çalışanları etkileyen psikolojik, fizyolojik ve sosyolojik faktörler hiçbir bilimsel temele veya araştırma sonucuna dayandırılmadan ortaya konmaya çalışılmıştır (sh4) . Sonuç olarak yukarıda ifade edilen nedenlerle proje yöntem, kuram ve bilgi üretme bakımında önemli sayılabilecek  bir yenilik getirmediği düşünülmektedir."	2,20
"Türkiye'deki girişimcilerin sosyal sermayelerini modellemek ve ölçmek hedefini esas alan projenin, Türkiye genelinde bir çalışma olma amacı ve Türkiye'deki girişimcilerin sosyal sermayelerine kapsamlı bir bakış hedeflemesi ile özgün bir değere sahip olacağı düşünülmektedir. Bununla birlikte, çalışmanın amacı ve katkıları çok genel tutulmuştur.  Örneğin, Türkiye ""gelişen pazar"" olarak nitelendirilmiş, ancak bu çalışmanın Türkiye datası ile gelişen pazarlar literatürüne nasıl, ve ne şekilde bir katkı sağlayacağı detaylı olarak açıklanmamıştır. Aynı şekilde bir literatür taraması yapılmış, ancak projenin kuramsal ve görgül katkıları detaylandırılmamıştır. Sosyal sermayenin farklı şekillerde ölçüldüğüne ilişkin yayınlara atıf yapılmış ancak projenin sosyal sermayeyi nasıl ölçmeyi planladığını ve bu ölçümle literatüre nasıl özgün bir katkı sağlanacağı belirtilmemiştir. Araştırmanın taslak modeli tutarsızlıklar içermektedir. Şöyle ki inovasyon belirleyicileri olarak ele alınan birinci kutucuktaki değişkenler direk olarak sosyal sermayeyi etkilemekte bu sosyal sermaye de tekrar inovasyonla ilişkilendirilmektedir. Burada bir içsellik -endogeneity- problemi olacaktır. Ayrıca değişken kutucuklarını oklarla birbirine bağlamak modele açıklayıcı nitelik kazandırmamaktadır. Projenin gelişimi için özellikle modelin ikinci kısmının - yani sosyal sermaye yenilikçilik bağlantısının - geliştirilmesi gerekmektedir.Ayrıca kavramsal olarak sosyal sermaye de kendi içinde bağlayıcı (Coleman, 1988, 1990) ve köprü kurucu Burt (2000, 2007) sosyal sermaye olarak çeşitlenmektedir ancak bu çeşitlenme modele ve projede eklenen kurama yansıtılmamıştır. Projenin başlığında sosyal sermayenin “modelleneceği” belirtilmekle birlikte sosyal sermayenin alt boyutları ve nasıl ölçüleceği çalışmada yeterince ele alınmamaktadır.Kuramsal modelde bir analiz düzeyi uyumsuzluğu gözlemlenmektedir. Girişimcilik ve sosyal sermaye birey düzeyinde ölçülen bir değişkendir. Ancak inovasyon daha çok firma düzeyinde yapılan bir faaliyettir. Bu nedenle kişisel özellikler ile inovasyon arasında bağ kurmanın zor olduğu, bu bağlantının firma düzeyinde  kurulması gerektiği düşünülmektedir. Girişimcilerin sosyal sermayeleri ve inovasyon ilişkisinin modellenmesi ve ölçülmesi ile ilgili bir çalışmanın kuramsal kısmında ve kaynakçasında bu ilişkiye yönelik doğrudan hiçbir çalışma yoktur. Hatta proje ekibinden yazarların çok benzer bir konudaki çalışmalarına bile atıf yapılmamıştır: Alpkan, L., Bulut, C., Gunday, G., Ulusoy, G., & Kilic, K. (2010). Organizational support for intrapreneurship and its interaction with human capital to enhance innovative performance. Management Decision, 48(5), 732-755. Diğer yandan Türkiye'ye yönelik bir model geliştirme iddiasında olan bir çalışmanın sadece yabancı ölçeklerin boyutlarının kullanıldığı hipotez testine yönelik nicel bir yönteme bağlı kalmaması gerekir. Özellikle sosyal sermayenin Türk kültüründeki olası boyutlarıyla ilgili nitel verilerin de ölçek geliştirme prosedürüne uygun biçimde araştırmaya dahil edilmesi düşünülmelidir.Sonuç olarak yukarıda bahsedilen tüm bu hususlar projenin özgün değerini zayıflatmaktadır."	1,20
"Bu çalışma paylaşılan liderlik ile örgütsel kültürün örgüt performansı üzerindeki etkisini tepe yönetim takımlarında zamana yaygın olmak üzere üç farklı zamanda ilişkilendirmeyi amaçlamaktadır.  Bu amaç ve içerikle ilk 500 şirketten veri toplanması ve tepe yönetim takımlarından elde edilecek cevaplara göre ilişkilerin sınanması hedeflenmektedir.Araştırmanın özgün değeri paylaşılan liderlik, örgüt kültürü ve performans arasında nasıl bir etkileşim olduğu yönünde anlayışa kavuşmak olarak vurgulanmıştır.Ancak çalışmanın özgün değerini sorunlu kılan en önemli etmen, projenin kuramsal modelinin Türkiye bağlamında uyarlanmamış olmasıdır. Çalışmada Türkiye’de yaygın firma sahiplik yapısı, sahip-yönetici ilişkisi, yönetim kurulları yapısı, bu yapının performans ile ilişkisi gibi konularda ilgili literatür (örneğin Buğra 1994, Yıldırım-Öktem ve Üsdiken 2010)  yeterince taranmamış ve kullanılacak hazır modelin bu yönde uyarlanması yoluna gidilmemiştir. Bu nedenle ulaşılacak sonuçlar Türkiye’deki yönetim olgularını gerçekçi ve güvenilir biçimde yansıtmayacaktır. Örneğin; çalışmada varsayılanın aksine liderliğin paylaşılması performansı olumsuz etkilemesi durumunda ya da liderliğin paylaşılması ile firma performansı arasında hiçbir anlamlı ilişki bulunamaması durumunda (ki bu mevcut literatür ışığında olası bir sonuçtur) nasıl bir açıklama getirileceği belli değildir. Böylesi bir olasılık paylaşılan liderlik ile firma performansı arasında ilişki bulunması durumunun proje başarısının %50si olarak tanımlandığı düşünüldüğünde çalışmanın sürdürülebilirliğini tehlikeye düşürecektir.Yukarıda dile getirilen bu eleştiriler projede ele alınacak olan kavramlardan bir diğeri olan örgüt kültürü için de geçerlidir. Capital 500 firmaları içerisinde yabancı ortaklıkların ve sahiplik yapıları açısından çok farklı firmaların bulunması ve bu firmaların toplumsal kültürlerinin göz ardı edilmiş olması sorun teşkil etmektedir."	3,00
Teknoloji girişimciliğinin farklı aşamalarını etkileyen kişisel, sosyal ve kurumsal faktörleri ve bu girişimlerin performanslarını incelemeyi hedefleyen proje, özellikle Türkiye kapsamında özgün bir değer taşıyabilir. Konu genel olarak özgünlük içermekle birlikte, çalışmanın içeriği ve katkıları çok genel tutulmuştur. Örneğin projede teknolojik girişimciliği etkileyen faktörlerin sosyal ve beşeri sermaye ekseninde inceleneceği belirtilmiş ancak projeye özgü modelleme yapılmamıştır. Projenin yayın taramasında da belirtildiği gibi teknolojik girişimcilik dünya literatüründe çok çalışılan bir konu olmakla birlikte, projede Türkiye'de bu konuyu çalışmaya değer kılacak teorik ve görgül katkı belirtilmemiştir. Ayrıca projede teknoloji girişimciliğinin diğer girişimcilik türlerinden proje kapsamında nasıl farklılaştığı ve bu farklılığın neden incelenmesi gerektiği de detaylı bir şekilde sunulmamıştır. Proje önerisinin kuramsal çerçevesi genel olarak çok eski tarihli yayınlara dayanmaktadır. Teknolojik girişimcilik konusu genel olarak girişimcilik literatüründen çok farklı değerlendirilmemektedir. Konu ile ilgili yapılan çalışmaların görece eski olmasının nedenlerinden birisi de bu olabilir. Süreç incelemesi ilginç olmakla beraber araştırmacıların ne gibi bir model izlemeyi planladıkları projeye dahil edilmemiştir. Genel girişimcilik açısından da Türkiye'de girişimcilik ile ilgili çalışmalara daha fazla yer verilmelidir. Girişimcilik ve teknolojik girişimciliğin iç içeliğini ve Türkiye örneğini göstermek açısından Elif Bascavusoglu’nun, Szirmai, A., Naudé, W., & Goedhuys, M. (2011)’nin  “Entrepreneurship, innovation, and economic development: an overview. Entrepreneurship, Innovation, and Economic Development”, adlı derleme kitabındaki çalışması bir örnek teşkil etmektedir.  	2,60
Bir işletmenin tüm iş süreçlerinin arasındaki ilişkilerin genetik algoritma ile güçlendirilmiş yapay sinir ağları ile modellenmesi bu çalışmanın temel özgün değeri olarak belirtilmiştir. Ancak yapay sinir ağlarının genetik algoritma ile kullanılması literatürde yeni değildir. Bunun yanında iş süreçlerinin modellenmesi de literatürde yeni bir araştırma alanı değildir. Ayrıca iş süreçlerinin gerçek zamanlı olarak planlanmasında (iş rotasyonları, operasyon planları gibi) yapay sinir ağları dezavantajlı durumlar yaratabilmektedir.Proje işletmenin tüm süreçlerini dikkate alarak girdi-çıktı ilişkilerini yapay sinir ağları-genetik algoritmalar ve bulanık mantık yaklaşımları ile modellemeye çalışmaktadır. İşletmelerin sahip olduğu karmaşıklık düzeyi düşünüldüğünde bunu sağlamanın çok kolay olmayacağı düşünülmektedir. Proje sunulduğu şekliyle oldukça iddialı olup özgün değerinin yüksek olacağı beklentisi oluşturmaktadır. Ancak gerçek hayattaki karmaşıklık ve bağımlılıkların birbirine etkilerinin tespitinin zorluğu dikkate alındığında bu hedeflere ulaşılması noktasında soru işaretleri oluşmaktadır. Ayrıca projede ifade edilen hipotezler cevabı bilinen önermelerdir. Yukarıda belirtilen hususlar çalışmanın özgün değerini zayıflatmaktadır. 	2,20
Proje ortak tüketim olgusuna odaklanmakta ve ortak tüketim davranışına yönelik tutum ve niyetleri ortaya koymayı hedeflemektedir.  Bu amaçlar doğrultusunda, ortak tüketim farkındalığı, ortak tüketim iş modellerinin tespiti ve sınıflandırılması ve Türkiye'de ortak tüketimin potansiyelinin belirlenmesi gibi hedefleri de vardır.  Ortak tüketim, tasarruf ve etkinlik sağlayarak sürdürülebilir türde tüketici davranışlarını desteklediği ve önemi artan bir olgu olduğu için projenin özgün değeri önemli görülebilir.Çalışma konusu son dönemlerde özellikle gelişmiş ülkelerde oldukça önem kazanmış olan ortak tüketim olgusu ile alakalı olup pazarlama alanında önemli sosyal konulardan birini oluşturmaktadır. Proje önerisinde de belirtildiği gibi çalışma, ortak tüketim kavramının Türkiye'de bir iş modeli olarak ortaya konması ve geleceğe dönük olarak potansiyelinin araştırılması açısından önemlidir. Proje ekibinin üzerinde durduğu konulara ilişkin olarak özellikle gelişmekte olan ülkeler açısından literatürde önemli bir boşluk vardır. Ortak tüketimin bazı yazarlar tarafından belirtildiği üzere kültürle ilişkisi olması, Türkiye gibi gelişmekte olan ve literatürde incelenmiş olan diğer ülkelerden farklı bir kültüre sahip olan bir ülkede ele alınması önemlidir. Bu sayede Türkiye'de ortak tüketime ilişkin motivasyonlar, engeller, vb. konuların benimsenmesi ve yaygınlaştırılması açısından fayda sağlayacaktır. Geleneksel Türk kültürünün temel unsurlarından olan ancak unutulmaya yüz tutmuş bir özellik olan ortaklaşa kullanım veya paylaşım uygulamalarının günümüz modern Türkiye'sindeki uygulanabilirliğinin ve bu uygulamanın bir iş modeli olarak değerlendirilip değerlendirilemeyeceğine yönelik bir çalışma olması sebebiyle konu özgün bir yapıdadır. Bu kapsamda önerilebilecek iş modelleri ile işletmeler açısından maliyet tasarrufu, ekonomi açısından ise kaynak tasarrufu sağlanabileceği düşünülmektedir. Özgün değere katkı sağlama açısından Türk kültüründe varolan paylaşımcılık ve dayanışma değerleri bağlamında ortak tüketim konularına projede yer verilmesinde fayda vardır.	4,20
Projenin amacı, Borsa İstanbul'da işlem gören hisse senetlerinin günlük beta katsayılarının firmaya özgü haberlere tepki verip vermediğini incelemektir. Proje temel olarak aşağıda belirtilen araştırma sorularına cevap vermeyi amaçlamaktadır: 1) Beta katsayıları iyi ve kötü habere aynı tepkiyi veriyor mu? 2) Beta katsayılarının firmaya özgü haberlere verdiği tepkiler farklı sektörlere, büyüklüklere ve Piyasa / Defter Değeri oranlarına göre farklılık gösteriyor mu? Bu çalışma, ülkemizde dinamik beta davranışını inceleyen ilk çalışma olması açısından önemlidir. Ayrıca çalışmada yüksek frekanslı verilerin derlenerek yeni bir haber endeksi yaratılması da projenin özgün yönlerinden biri olarak gösterilebilir. Öte yandan, beta katsayısı getirilere bağlı olarak hesaplanan bir değerdir. O nedenle, amaç olarak beta katsayısı yerine risk ya da getirideki değişimlerin nasıl tepki verdiğinin incelenmesi daha doğru bir ifade olacaktır.Mevcut literatür daha çok makro ekonomik faktörlerin firma değeri ve/veya volatilitesine etkisini araştırmaktadır, firmaya özgü değişkenlerin firmanın betasına etkisini araştıran çalışmalar oldukça sınırlıdır. Bu sınırlı çalışmalarının çoğunun gelişmiş piyasalar için yapıldığı ve yine çoğunda betanın statik yöntemler kullanılarak analiz edildiği görülmektedir. Önerilen projenin, gelişmekte olan bir piyasayı (Borsa İstanbul) ele alması ve bu piyasada işlem gören firmaların günlük betalarının hesaplanmasında yüksek frekanslı verilerin kullanılacak olması projeyi diğerlerinden farklılaştırmaktadır. Ancak bu konu Patton ve Verardo (2012)' nun “Does Beta Move with News? Firm-Specific Information Flows and Learning about Profitability?” isimli S&P 500 endeksindeki firmaları ele alan çalışmasında incelenmiştir. Önerilen projenin konusu, içeriği ve yöntemi bu çalışma ile önemli benzerlikler taşımaktadır. Bu araştırma konusunun ilgili makale ile benzer içerikte ve yöntemlerle Borsa İstanbul'da işlem gören firmalar için ilk kez araştırılacak olmasının finans yazımına bir yenilik getirmeyeceği düşünülmektedir. Projenin söz konusu makaleden çok farklılaşmaması projenin özgün katkı sağlayabilme konusunda soru işaretleri oluşturmaktadır.	3,00
"Çalışma, Türkiye'deki EPS sektörünü ele almakta ve bu sektörün bir analizini yapmayı hedeflemektedir. Bu sektörün seçilme sebebi olarak 2011 yılında yürürlüğe giren “Binalarda Enerji Performansı Yönetmeliği” gösterilmiş ve bir yalıtım malzemesi olan EPS'nin ekonomik bakımdan önemli olduğu belirtilmiştir.Projenin amaçları incelendiğinde sektörün bir haritasının çıkarılmasının hedeflendiği söylenmektedir. Bu haritanın kapsamının ne olacağı ve hangi faktörlerin dikkate alınacağı gibi birçok soru cevapsızdır. Öte yandan bu tür bir çalışma esas olarak bir durum tespit çalışmasıdır ve akademik anlamda özgün bir yönü bulunmamaktadır. Çalışmanın bir diğer hedefi de ""sektörde rol alan aktörlerin birbirleriyle karşılaştırmalı olarak analizlerine zemin oluşturacak çeşitli hipotezlerin geliştirilmesi ve test edilmesidir"". Burada belirtilen ""aktörlerin birbirleriyle karşılaştırmalı analizi"" ifadesinin kapsamının ne olduğu belirsizdir. Çalışmada ""çeşitli hipotezlerin geliştirileceği"" ifade edilmiştir; oysa, bu hipotezlerin öneri aşamasında belirlenmesi ve açık olarak yazılması gerekmektedir. Mevcut haliyle öneride bir araştırma problemi bulunmamaktadır.Yukarıda belirtilen eksiklikler nedeniyle proje bir durum tespitinden öteye gidemeyecektir ve çalışmanın bu çerçevede bir özgün değerinin bulunmadığı düşünülmektedir. Proje önerisinde EPS sektörünü inceleyen bir yazın olmadığının ifadesi de bu tespitleri desteklemektedir."	1,00
"Proje önerisi, bir bilimsel disiplin içinde nedensellik ilişkisiyle sorgulanan kavramlara ilişkin araştırma yapmayı öngörmemekte, ancak, enerji üretimi, depolanması ve transferi konusunda dünyada hâkim olan trendleri akademik yayınlar ve alınan patentler üzerinden izleyerek ortaya bir ""mevcut durum resmi"" koymaya yönelmektedir.Çalışma, ilgili literatürlerdeki herhangi bir eksikliği ortaya koymamaktadır. Proje daha çok var olan metotların (örneğin senaryo analizi) var olduğu düşünülen bir soruna (ulusal enerji stratejileri geliştirilmesi) uygulanması olarak özetlenebilir. Ancak ülkemiz enerji stratejilerinin geliştirilmesindeki mevcut eksiklikler de incelenmemiş veya açıkça ifade edilmemiş, bunların nasıl giderileceği net olarak ortaya konmamıştır. Araştırmacıların atıfta bulunduğu ulusal enerji strateji belgesinde nelerin eksik olduğu, çalışmanın o eksiklikleri nasıl gidereceği belirtilmemiştir. Yalnızca ""yeni bir bakış açısı kazandırabileceği"" ifadesi kullanılmıştır. Ayrıca enerji konusundaki yayınlardan ve patentlerden yola çıkarak Türkiye'nin geleceğine ilişkin bir projeksiyon çizme vurgusu, çalışmanın bir ""araştırma projesi"" doğasından uzaklaşarak ""rapor üretme"" çabasına dayalı bir çalışmaya yakınlaşmasını desteklemektedir.Proje önerisinin özgün değerine ilişkin akılda soru işareti oluşturan bir başka nokta, enerji üretimi, depolanması ve transferi gibi teknolojik yanı ağır basan, çoğu zaman devletler eliyle ya da devlet özel sektör işbirliğiyle geliştirilen, yenilikçi uygulamalara ilişkin bilginin paylaşımından çeşitli nedenlerle sakınıldığı bir konuda geleceğe yönelik strateji belirleme faaliyetinde temel verinin bilimsel yayınlar üzerinden sağlanmasında ne derece amaca uygun olduğudur. Bir diğer deyişle, akademik yayınlar üzerinden elde edilecek bilgi ile mevcut durumun ve geleceğe yönelik stratejik analizlerin yapılması ne derece mümkündür? Bu konuda soru işaretleri mevcuttur.Proje önerisi, enerji politikalarında var olduğu düşünülen eksikliklerin veya problemlerin çözümüne yönelik özgün ve yaratıcı/yenilikçi öneriler sunma ve/veya ilgili teknoloji alan(lar)ına metodolojik / kuramsal özgün katkılarda bulunmada yetersiz kalmaktadır. Öneri daha çok var olanı sentezleme ve bir grup karar verme süreci tasarlama çabası olarak gözükmektedir.Sonuç olarak yukarıda sıralanan hususlar nedeniyle proje önerisinin özgün değerinin yetersiz olduğu düşünülmektedir."	1,60
"Proje; denetim konusunda eksikliklerin giderilmesi ve problemlerin çözümüne yönelik özgün bir çalışma niteliğindedir. Çalışma uluslararası literatürdeki güncel bir konuyu (kurumsal yönetişim) ele almaktadır. Şirketler tarafından üretilen finansal tabloların kalitesi ve güvenilirliği asimetrik bilginin ciddi bir sorun olduğu finansal piyasaların etkin işleyebilmesinde çok önemli bir rol oynamaktadır. Güvenilirliği sağlamada bağımsız denetçilere önemli roller düşmektedir ve projede bu konunun irdelenmesi faydalı olacaktır. Projenin Türkiye için büyük ölçekte yenilik, uluslararası literatüre ise daha kısıtlı da olsa yenilik getirilmesi beklenmektedir. Uluslararası ölçekte muhasebe alanında önde gelen akademik dergilere ve çalışmalara bakıldığında, yayımlanan çalışmaların çok büyük bir kısmının istatistiksel/ekonometrik temelli yayınlar olduğu görülmektedir. Türkiye'de ise bu tür çalışmaların yok denecek düzeyde olduğu anlaşılmaktadır. Bu bakımdan çalışma, bu yöntemin ulusal muhasebe alanında kullanılması açısından özgünlük taşımaktadır."	4,60
"Proje kapsamında, Osmanlı saray bahçe sanatı üzerine değerlendirme yapılacaktır. Bu değerlendirme tarihsel gelişim açısından irdelenerek tasarım prensiplerinin ortaya konulması hedeflenmektedir. Bu hedeflere bağlı olarak izlenecek yol, arşiv belgeleri ve yerinde yapılacak çalışmalar olacaktır. İlgili projenin kaynakça listesinde de görüldüğü gibi Osmanlı saray bahçeleri 1974 tarihli yayından, 2004 tarihli yayına kadar geniş bir parametrede incelenen bir konu olmuştur.Projenin içeriğinde de yer alacağı belirtilen restitüsyon çalışması, yenilikçi bir çalışma olarak kabul edilebilmekle birlikte, çalışmanın tümü göz önüne alındığında yaratıcılık, yenilikçilik ve metodoloji anlamında özgün katkılar sağlama açısından güçlü değildir. Proje önerisi günümüze kadar yapılan çalışmaların geliştirilerek ve derlenerek yeniden bir araya getirilmesi şeklinde değerlendirilebilir.      Ayrıca, proje önerisinin özgün değer açısından değerlendirmesinde aşağıdaki problemler veya cevaplanması gereken sorular tespit edilmiştir: 1- Proje önerisinin araştırma sorusu, sorunsalı, metodolojik yaklaşım ve hedefler açısından kaynakçada listelenen önceki çalışmalardan farkları nedir? Önerinin taşıdığı özgün değer nedir? Öneri bu konuları açıklamakta yetersiz kalmaktadır. 2- Başlıktaki Saray isimleri kronolojik bir diziye işaret etmektedir. Bu dizide yer alan farklılıkların tespiti ve envanter çalışması hangi araştırma sorusunun çözümüne yönelik olarak kurgulanmıştır? Amaç bölümünde ifade edilen ""bahçelerin geçirdiği evrim, gelişim, değişimin saptanması ve araştırma alanlarına ilişkin envanterin oluşturulması"" işlemi üst ölçekte hangi araştırma probleminin çözümüne yöneliktir? 3- Proje önerisinin özgün değer bağlamındaki öngörüsü net değildir. Özgün değer başlıktan da okunamamaktadır. Sözü edilen ""gelişim"" hangi tarih aralığında hangi problem kapsamında hangi amaca yönelik olarak ele alınmıştır? 4- Proje başlığında Türk bahçesinin tarihsel sürecine atıfta bulunulmasına rağmen odaklanacak bahçelerin yalnızca Osmanlı saray bahçeleri olması bir tezat teşkil etmektedir. Türk Bahçe kültürünün sadece sözü edilen ve çoğunluğu Batılılaşma dönemine ait olan saray bahçelerinin incelenmesi ile elde edilecek verilerle sağlıklı bir biçimde anlaşılabilmesi mümkün değildir. Sadece Topkapı Sarayı bile kendi içinde farklı dönemlere ait özelliklere sahiptir. Son olarak, B planında kurum ve kuruluşlardan talep edilen verilerin alınamaması durumunda TÜBİTAK aracılığı ile talep edilmesi belirtilmektedir. TÜBİTAK’ın proje değerlendirme ve izleme aşamalarında bu tür fonksiyonu bulunmamaktadır. Ayrıca, Topkapı Sarayı’nda yapılacak çalışmalar için Kültür ve Turizm Bakanlığı’ndan izin alınması gerekmektedir."	1,50
"Proje, Cumhuriyet tarihi içerisinde siyaset ve kültür alanında gerçekleştirdikleri çalışmalarla toplumsal bellekte önem kazanmış kimi figürlerin cenaze törenlerini çağdaş bir performans türü olarak incelemeyi amaçlıyor olmasıyla özgün bir değere sahiptir. Çağdaş ve toplumsal-siyasi birer performans olarak cenaze incelemelerin toplumların yaşadığı siyasi ve toplumsal geçişlerin anlaşılmasında sahip olduğu önem en yakın örnek olarak Sovyetler Birliği sonrası Doğu Avrupa ülkelerinde gerçekleştirilen araştırmalarla görülmüş olup Türkiye’de karşılaştırmalı akademik bir incelemenin eksikliği hissedilmektedir. Türkiye'deki kamuya mal olmuş cenaze törenlerinin karşılaştırmalı bir değerlendirmesini yapmayı planlayan proje önerisi bugüne kadar tarihsel ve sosyolojik bir zeminde ele alınmamış bir konuya odaklanmaktadır. Bunun yanında çalışma aynı zamanda görsel ve sözel kaynakları bütünleyen bir ""söylem analizi"" yöntemi kullanması ve görsel malzemelere bir ""anlatı"" muamelesi yapmayı planlaması açısından da özgün bir yöntemsel deneme içermektedir. Kuramsal olarak da ""kamusal alan"" eksenindeki teorik yaklaşımları gösterim teorisi ile birlikte düşünmeyi önermesi açısından da bir özgünlük iddiası taşımaktadır. Bu noktada, literatür taraması içerisinde değinilen ""kamusal alan"" ve gösterim teorisinin Türkiye'deki cenazelerin tarihsel ve toplumsal anlamlarını ortaya koymak bağlamında ne tür açılımlar sağlayabileceği konusunda yeterince bir tartışmanın yapılmadığını belirtmek gerekir.Bunlarla birlikte, perspektif, kuram ve yöntem alanlarında kendisini gösteren bu özgünlük iddiasının hayata geçirilebileceği bütünlüklü bir araştırma sorusunun tam olarak tarif edilmediği dikkati çekiyor. Proje metninde bu perspektif ve yöntemin işler kılınacağı iki alan tarif edilmiş: Birincisi dini ve seküler formların Türkiye’deki gelenek ve modernite arasındaki süreklilik içerisinde nasıl sergilendiği problematiğidir. Burada proje metni içerisinde bu şekilde tarif edilen sorun alanı yeterince açımlanmadan sunulduğu gibi bu alan içerisinden somut bir araştırma sorusu ve örnekler de ortaya çıkarılmıyor. İkincisi ise ""cenazelerin toplumsal bir uzlaşma veya karşıtlık içeren anlamlarına bakış"" şeklinde tarif edilen bir tartışma alanıdır. Bununla kastedileni sezmek mümkün olsa da araştırma metninde yine yeterince somutlaştırılmadan ve araştırmanın yöntem ve kuramı ile ilişkilendirilmeden bırakılıyor. Araştırma sorusunun yeterince somutlanmadığı ve sorun alanlarının yeterince açık biçimlenmediği bir durumda araştırmaya malzeme teşkil edecek olan resmi veya gayrı resmi cenaze törenlerinin kendilerinden öncekilerle ve birbirleriyle karşılaştırılmasının hangi soruya bir yanıt olarak yapılacağı belirsiz kalmaktadır. Çalışmanın özgün değerine ilişkin öne çıkan, devlet başkanları ve kamuya mal olmuş cenaze törenlerini mukayeseli olarak tarihsel, sosyal ve kültürel boyutlarıyla incelemeyi hedeflemesidir. Ancak söz konusu çalışmaya ilişkin proje özetinde ifade edilenlere bakıldığında, projenin özgün değerinde ağırlık noktasının, devlet adamları ve kamuya mal olmuş cenaze merasimlerinin bir ""toplumsal ifade biçimi"" olarak ortaya konulacak olmasıdır.   "	4,17
Proje kapsamında, Çeşme-Bağlararası’nda proje ekibi tarafından arkeolojik kazılar gerçekleştirilmesi, bunun yanında, Batı Anadolu sahil kesiminde kazısı devam eden veya tamamlanmış diğer merkezlerde ele geçen Minos kültürüne ait malzemelerin yayınlar yolu ile değerlendirilmesi planlanmaktadır. Çeşme-Bağlararası yerleşiminin özellikle M.Ö. 2. binyılın ilk yarısına ait iyi korunmuş tabakalarının daha geniş alanlarda araştırılarak, arkeolojik örneklemenin genişletilmesi, yerleşimin yerli ve Minos kökenli özelliklerinin detaylı olarak belgelenerek önceki sezonlarda elde edilen verilerle karşılaştırılması istenmektedir. Proje önerisi belli ölçülerde Ege Bölgesi’nin M.Ö II. Bin kronolojisinin Anadolu tarafından anlaşılması için mevcut eksiklikleri ve/veya problemlerin (Bu problem özellikle 30 senedir mutlak tarihlendirme yöntemleri ile ortaya konmaya çalışılmıştır) çözümüne yöneliktir. Proje önerisinde bu eksikliklerin giderilmesi veya problemlerin çözümüne yönelik özgün ve yaratıcı/yenilikçi öneriler sunulmaktadır. Özellikle Türkiye'de son senelere kadar Paleolitik ve Neolitik Dönem çalışmaları haricinde Türk arkeolojik kazı çalışmalarında multidisipliner çalışmaların eksikliği düşünüldüğünde, özellikle M.Ö II. Bin ve Ege çalışmalarında binlerce sene içinde değişen çevre koşullarını anlamaya ve tarihlendirmeye çalışan böyle bir metodolojik yaklaşımın ilk defa kullanılacak olması önemlidir.Özgün değer açısından ikinci ana konu, projede önemli bir yer tutan jeomorfolojik araştırmalardır. Özellikle Thera yanardağının bu dönemde patlamasına dair izler Batı Anadolu sahilinde de gözlenebilirse (veya farklı bir patlama tanımlanabilirse) bu oldukça önemli ve özgün bir katkı olacaktır.	4,20
Proje bu haliyle daha önce reddedilmiş bulunan 113K659 numaralı projenin revize edilmiş bir şeklidir. Temel olarak Nikaia kentinin Hellenistik ve Roma dönemleriyle ilgili kapsamlı bir yüzey araştırması ve envanterleme çalışması yapılmasının amaçlandığı anlaşılmaktadır. Nikaia'da daha önce benzeri çalışmalar ve girişimler olmuştur, ama bu proje daha derinlikli olmak iddiası ile öncekilerden farklılaşmaktadır. Bir konudaki her daha ayrıntılı inceleme, yeni bakış açısı yakalama potansiyeli getirdiği için bu kapsamlı araştırma da değer arz etmektedir. Klasik arkeolojik ve tarihsel yöntemlerin dışında bilindik jeofizik uzmanlarıyla işbirliği gibi iş paketleri de bulunmaktadır. Bununla birlikte yöntemler açısından lüminesansın kullanılması arkeolojik araştırmalar için ilginç sonuçlar verebileceği kanaati oluşmuştur ve bu projenin özgün yönlerinden biridir. Ancak, sosyal sınıfların arasındaki rekabet ve sınıfların kendi içindeki aidiyet duygusunun nasıl araştırılacağı ve bunun projeye nasıl özgün bir katkı sunacağı açıklıkla ifade edilmemektedir. Sonuç olarak, her ne kadar proje alışılageldik bir yüzey araştırması gibi görünüyorsa da, problemlerin çözümüne yönelik yaratıcı öneriler sunmakta ve metodolojide yenilikler getirerek özgün katkılarda bulunmaktadır.	4,00
Proje önerisinde, Afyonkarahisar ve çevresinin Orta Tunç Çağ ve Son Tunç Çağlardaki yerleşme ve kültür özellikleri, yerleşim yoğunluğu, nüfus ve lokalizasyon konularının ortaya konulması hedeflenmektedir.  Projenin en özgün değeri, geniş ve birbirleriyle ilişkili olan farklı havzalardan seçilen ve çok sayıda örnek üzerinde tanımlanacağı söylenilen mezarlık ile yerleşmeler arasındaki ilişkilere dönük yapının tanımlanması olarak belirtilmiştir. Böyle bir sorunsalı çözmek noktasında planlanan çalışmanın, ne tür bir katkı sağlayacağı belirsiz bırakılmıştır. Ayrıca, proje başlığı ile proje kapsamı arasında bir uyumsuzluk söz konusudur. Proje başlığı, Neolitik çağdan Tunç Çağın sonuna kadar bölgedeki yerleşim yerlerinin sadece 2014 yılı için araştırılmasını kapsarken, proje açıklamasında sadece Orta Tunç ve Son Tunç dönemleri konusunda çalışılacağından ve projenin 36 ay süreceğinden bahsedilmektedir. Proje ile Afyonkarahisar ve çevresinde yüzey araştırmaları yürütülerek, bölgede tespit edilen Orta ve Son Tunç Çağına tarihlenen yerleşmeler ve mezarlık alanlarının coğrafi durumları, ekonomik, kültürel ve demografik yapıları irdelenerek, buluntu yerlerinin (yerleşme, mezarlık alanı vb.) birbirleriyle ilişkilerine açıklık getirileceği belirtilmektedir. Fakat bu konularda kesin sonuçlara  varabilmek için uygulanması planlanan yöntemler (yüzey araştırması, jeo-radar gibi) uygun bulunmamıştır. Proje açıklamasında bölgenin problemleri net bir şekilde ortaya konulmamış ve proje problemlerin çözümüne yönelik özgün ve yaratıcı öneriler sunma konusunda da proje yetersiz bulunmuştur. Proje kapsamında yaklaşık 80 adet buluntu yerinde çalışılacağından bahsedilmiştir. Bu buluntu yerlerinin hangi kıstaslara göre seçileceği yeterince açıklanmamıştır. Buluntu yerlerinin yüzey araştırması sırasında tespit edilen çanak çömlek ve küçük buluntulara göre kesin olarak tarihlendirileceği belirtilmektedir. Fakat yüzey araştırmaları sırasında elde edilen buluntuların mutlak tarihlendirilmesi ancak stratigrafik olarak detaylı kazı çalışmaları ile mümkündür. Yüzey araştırması sırasında elde edilen buluntuların zaman zaman başka bir yerden bu yerleşmelere taşınmış olma ihtimali göz ardı edilmemelidir. Bu tür durumlar sıkça gözlemlenmektedir. Yüzey araştırmaları sonrasında aynı buluntu yerinde yapılan kazı çalışmaları ile yüzeyde ele geçen buluntuların yanıltıcı olabileceği (taşınma vb.) görülmüştür. Jeofizik/jeo-radar çalışmaları, proje kapsamında yerleşmelerin kapladıkları alan ve mimari öğeler hakkında bilgi almak için kullanılacaktır. Özellikle çok katmanlı yerleşmelerde bu sistemlerin iyi sonuçlar vermediği bilinmektedir. Mezarlık alanlarında da yine jeofizik/jeoradar çalışmaları sayesinde mezar sayısının, mezar geleneklerinin ve yaklaşık nüfusun anlaşılmasının planlandığı belirtilmiştir. Ancak, yapılan jeoradar araştırmaları ile bu planlanan çalışmalara nasıl ulaşılacağı belirtilmemiştir.Asur Koloni ve Hitit dönemi yazılı kaynaklarından yola çıkılarak lokalizasyon konusunda çalışmaların yürütüleceğinden söz edilmektedir. Fakat bu çalışmanın detayları hakkında bilgi verilmemiştir. Projede önerilen yöntemlerde sorun çıkarsa uygulanacak alternatif yöntemler projenin amaçlarına ve hedeflerine ulaşma konusunda sorun yaratabilecektir. Arazide jeo-radar ölçümleri sırasında problem yaşandığı durumda başka buluntu yerlerinde bu ölçümlerin tekrarlanabileceği öngörülmektedir fakat diğer buluntu yerlerinde de benzer sorunların yaşanabileceği göz ardı edilmemelidir.Son olarak, proje yazımında güncel bazı yayınlara yer verilmemiştir. Örneğin Beycesultan yerleşmesinin sadece eski dönem yayınlarından (S. Lloyd, J. Mellaart) bahsedilmiş fakat burada hali hazırda Prof. Dr. Eşref Abay tarafından yürütülen kazı çalışmalarına ait yayınlardan yararlanılmamıştır.	1,80
"Bu projenin amacı Batı Anadolu'da sürdürülen kazılardan toplanacak arkeolojik verilerin analizi ile Neolitik ve Geç Kalkolitik dönem arasında kalan ve burada ""kayıp dönem"" olarak nitelendirilen Erken/Orta Kalkolitik dönemleri (MÖ 5600/5500-4500/4000) kapsayan bin yılı aşkın süreç konusunda bilgi edebilmektir. Bu geniş kapsamlı bir projedir ve birçok paydaşı bulunmaktadır. Temelde tarihlemelerde yöntem olarak C14 önerilmişse de aslında başkaca farklı arkeometrik yöntemleri de içine almaktadır. Proje konusu çok geniştir; bir kayıp dönem anlatılırken bunun pek çok parametreleri olduğu unutulmamalıdır. Oysa proje önerisi daha çok küçük arkeolojik buluntu ve arkeometrik veriler üzerine odaklanmıştır. Konut, kentleşme, sosyal yaşam gibi konuların nasıl açıklanacağı belirsizdir. Bununla birlikte, bu proje varmak istediği hedef yönünden özgündür ve her hâlükârda bir boşluğu dolduracaktır.Batı Anadolu Bölgesi’nin Erken-Orta Kalkolitik Döneminin farklı buluntu topluluklarının arkeolojik yöntem ile değerlendirilmesi sonucunda elde edilecek verilerle ortaya konması, aynı zamanda verilerin farklı analizlerle (Karbon 14 ve XRF cihazıyla yapılacak analiz) desteklenerek bölgenin Erken-Orta Kalkolitik Dönemine dair bütünsel bir bilgi üretimine yönelik öngörülen iki çalıştay ve bütün bilgi birikiminin bir kitapta değerlendirilecek olması projenin önemli kazanımlarındandır. Ancak projenin farklı bölümlerinde buluntular ve beklenen sonuçlar arasında çelişkiler söz konusudur. Yöntem kısmında bitki ve hayvan kemiği analizlerinin sonuçlarına göre geçim ekonomisi ve doğal çevresinin yeniden kurgulanabileceği ileri sürülmektedir. Buna karşın, risk yönetim tablosunda Erken-Orta Kalkolitik Dönemine ait bitki kalıntılarının çok az olduğu ve olası örneklerin tüm dönemi irdelemeye yeterli olma potansiyelinin soru işareti barındırdığı ileri sürülmektedir. Bu riski gidermek amacıyla değerlendirilen B planı olarak ise, hayvan kemiği ve yumuşakça kavkılarından hareketle geçim ekonomisinin ve bölgeler arası farklılıkların faunaya dayanarak ortaya konulabileceği ileri sürülmektedir. Yine risk yönetim tablosunda, mimarinin yerleşmelerin büyük çoğunluğunda zayıf olduğu belirtilmekte ve buna dayanarak yarı göçebe topluluklarla karşı karşıya olunduğu ileri sürülmektedir. Bu durumda yerleşimlerde açığa çıkarılan hayvan kemiği kalıntıları toplumun belirli bir zamandaki (göçebe ise hangi mevsimde söz konusu yerleşimde bulunmuş ise) beslenme rejiminin bir bölümüyle ilgili bilgi sunma potansiyeli taşımaktadır, buna karşın toplumun geçim ekonomisi hakkında bütünsel bir veri sunma potansiyeli tartışmalı hale gelmektedir.Projenin özgün bilgiler üretebilmesi açısından proje çerçevesinde veri elde edilecek buluntu topluluklarına ve analiz yöntemlerine yenileri eklenerek elde edilecek bilginin kapsayıcılığı ve güvenilirliğinin arttırılabileceği kanaati oluşmuştur."	4,80
Trakya Bölgesi arkeolojik çalışmalarının Anadolu kadar ilgi görmediği bilinen bir gerçektir. Proje metninde bu duruma özellikle vurgu yapılmakta ve bu olumsuz durum, Trakya Bölgesi’nde ayakta kalmış eserlerin çok az sayıda olmasına bağlanmaktadır. Bu durumun, Trakya Bölgesi’nin arkeolojik yönden zengin olmadığı anlamına gelmediğinin özellikle belirtildiği projede, tam aksine bölgenin farklı kültürel evreler geçirmesinden kaynaklanan olumsuz durumların araştırmalara da yansıdığı ifade edilmek istenmiştir. Bölgenin Trakya-Anadolu geçiş bölgesi eserleri bakımından zengin olması ve bölgedeki araştırmaların yetersizliği bu projenin sunulmasının yegâne sebebi olarak gösterilmiştir. Ancak, Trakya Bölgesi’ndeki arkeolojik çalışmaların az olmasına vurgu yapılırken neden bölgenin cam eserleri gibi spesifik sayılabilecek bir konuya odaklanıldığı yeterince belirtilmemiştir. Bu anlamda, proje metninde de özellikle ifade edildiği gibi, Trakya Bölgesi’ndeki antik dönem cam eserlerle ilgili yayın boşluğunun bu proje sonuçlarına göre doldurulabileceği hedeflenmiştir. Proje kapsamında, Tekirdağ, Kırklareli, ve Çanakkale Müzesi ile Calvert Koleksiyonundaki M.Ö. 6. yüzyıldan M.S. 4. yüzyıla kadar olan cam eserlerin değerlendirilebileceği, bunların sınıflandırılarak Traklara özgü cam eserler tipolojisinin oluşturulacağı ve bunların bilimsel literatüre kazandırılacağı ifade edilmektedir. Ancak, Trakya Bölgesi’nin antik dönem cam eser tipolojisini oluşturmak gibi nihai ve önemli bir çalışma için neden sadece söz konusu müzeler ve koleksiyondaki cam eserlerin inceleneceği, Trakya Bölgesi’nin diğer müzelerindeki olası cam eserler ile çeşitli yollarla diğer müzelere ve koleksiyonlara girmiş cam eserlerin neden çalışmaya dâhil edilmediği tam olarak anlaşılamamıştır. Söz konusu çalışma birkaç müze ve bir tek koleksiyondaki cam eserlerle sınırlı tutulacaksa bu sınırlamanın gerekçesi proje metninde net olarak açıklanmalıdır.Proje önerisinin sunulduğu haliyle ilgili projenin net bir hedefinin olmadığı tespit edilmiştir. Bu haliyle araştırmanın bilimsel tutarlılığı, bütünlüğü ve anlamı proje ekibi tarafından açıkça ortaya konulmamıştır ve araştırmada net bir bilimsel/teknolojik soru ortaya atılmamıştır.  Araştırma konusu projelendirilirken öne sürülen net bir hipotez de mevcut değildir. Proje önerisinde tanımlandığı haliyle, söz konusu çalışma, Çanakkale ve Kırklareli ve Tekirdağ Müzeleri’nin koleksiyonlarında saklanan cam eserlerin kataloğunu oluşturmak amaçlanmaktadır. Projenin özgün değeri Trakya'da cam eserlerin çalışılmamış olmasına bağlanmaktadır. Bununla birlikte yukarıda açıklandığı üzere projede net bir özgün değer belirlenememiştir. Çalışma herhangi bir döneme odaklanmamış, problem belirlenmemiş bu problemin çözümüne dair özgün ve yaratıcı öneriler sunulmamıştır. Bireysel bir müze araştırması görünümündedir.	1,40
"Proje önerisi birkaç açıdan dikkate değerdir. Bunlardan ilki, yaklaşık 5 bin yıllık bir süreçte gündelik yaşamın sürdüğü mekânların, farklı disiplinlerden gelen yaklaşımlarla oluşturulmuş belirli bir bakış açısıyla değerlendirilmesi sonucunda değişen insan-değişmeyen yapım tekniklerinin gerekçeleri somut kalıntılarla ortaya konma olasılığıdır. Önerinin ikinci önemli özelliği; etnografik verilerin genellikle geçmişin değerlendirilmesinde bir yordam olarak kullanılırken, projede önerilen yöntemde ise 5 bin yıllık süreçte mekânlar sonranın, önceyi anlamasında bir araç olmaktan çok, birbirlerini anlamaya yönelik etkileyen-etkilenen kutuplaşmasından ziyade sürecin anlaşılmasında dinamik unsurlar olarak ele alınma potansiyeli içerilmektedir. Projenin ilgi çekici önemli bir diğer unsuru ise; konutu insanların yaşadığı, gündelik yaşantılarını ve kültürlerini yeniden ürettikleri bir alan olarak ele almakta ve sosyal antropolojik yöntemle bu özelliğin mekâna kattığı niteliği ölçmeyi hedeflemektedir. Mekânlarda yaşanan hikayeler mekan detayları kadar ilginç sonuçlar yaratacak potansiyeller taşımaktadır. Deprem bölgesi olan yerlerde özellikle özgün geleneksel mimari yapıların belgelenmesi geçmişe dair zenginliklerin arşivlenmesi açısından oldukça önemlidir. Bu çalışma bu yönüyle de dikkate değerdir. "	4,40
Projede, Orta Anadolu’da M.Ö. yaklaşık 9.-8. binyıllara tarihlenen Aşıklı Höyük yerleşmesinin, insanın ilk barınma faaliyetlerine ilişkin serüvenlerinin kesintisiz olarak izlenebildiğine vurgu yapılmakta ve uzun süredir devam eden kazılardan elde edilen verilerin fen bilimlerine özgü analizler ve kuramsal yaklaşımlarla ele alınacağı ifade edilmektedir. Mimarlığın ortaya çıkışına ilişkin eldeki bilgilere yenilerini eklemek ve mimarlık ve mühendislik faaliyetlerindeki ilkleri, teknik ve dönüşümleri tartışmaya açmak projenin en temel amaçları olarak belirlenmiştir. Amaçlanan hedeflere ulaşmak açısından Aşıklı Höyük yerleşmesinin yeterince veri sunduğu düşünüldüğünden proje kapsamında özellikle Aşıklı Höyük üzerinde yoğunlaşılmasının gerekçesi de yeterince açıklanmıştır. Yakın zamana kadar Aşıklı Höyük’ün de yer aldığı Orta Anadolu Bölgesi’nin, Doğu Akdeniz kıyıları, Güneydoğu Anadolu, Kuzey Suriye, Kuzey Irak ve Kuzeybatı Zagroslardan dalgalar halinde batıya, Avrupa’ya doğru yayılan Neolitik Dönem yaşam biçimlerinin geçiş noktası olduğu düşünülmekteydi. Ancak, Aşıklı Höyük’te uzun süredir yapılan kazı ve araştırmalar bu yerleşimin kendine özgü bir neolitikleşme süreci geçirdiğini belgelemiştir. Proje sahası bu yönüyle son derece büyük öneme sahiptir. Söz konusu çalışma kapsamında, mimarinin ortaya çıkışının (dam örtüsü ile birlikte barınak yerine bina konstrüksiyonunun tasarlanması, statik vb.) bilgi birikimi ile mühendislik faaliyetlerinin anlaşılması açısından önemli olduğu düşünülmektedir.Bu çalışma sonucunda, toplulukların sosyal yapılarının ve yaşamlarının anlaşılması ve yeniden kurulması çalışmaları açısından da yapılacak önermenin, gerek yöntemsel bağlamda gerekse de sonuç açısından ele alınan konu ve dönem için özgün bir katkı oluşturacağı belirtilmiştir. 	4,00
"Kafkasya muhacirlerinin geçmişi hatırlama ve kuşaklar arası aktarma süreçlerinde sembollerin rolünü analiz etmeyi hedefleyen bu proje önerisi, Kafkasya Muhacirlerinin günümüzdeki tarih algısı konusunu bilimsel bir zemine oturtmak istemesi açısından özgün bir katkı yapma potansiyeline sahiptir. Araştırmanın sosyoloji, tarih ve coğrafya disiplinlerinden faydalanmayı hedeflemesi, yani disiplinler-arası bir nitelik taşıyacak olması, projenin özgünlüğünü destekleyecek başka bir unsurdur. Ancak, projenin özgünlüğünü olumsuz etkileyen bazı noktalar da mevcuttur: Birincisi, ağırlıklı olarak yüz yüze görüşmeler, anket ve gözlemler ile gerçekleştirilecek bu proje, belli ki, yaşamakta olan, yani yeni kuşaklar üzerine yapılacaktır. Peki, ataları ""muhacir"" olan bu insanlar, kendilerini bu kadar net biçimde ""Kafkasya muhaciri"" olarak tanımlıyor mu? Mesela, çapraz evlilikler yapmış bir birey böyle bir tanımlama yapıyor mu? Kendilerini böyle tanımlayanlar ne tür bir siyasi, kültürel ve psikolojik motivasyon üzerinden bu kimlik tanımlamasını yapıyor? Proje önerisinin en başta bu kimlik tanımlamasının bizatihi kendisini sorunsallaştırması gerekmektedir. Halbuki proje bu kimlik tanımlamasını, verili bir durum, bir başlangıç noktası, hatta doğal bir durum olarak ele almakta ve konunun üzerine düşünmemektedir.İkincisi, 19. asırdan günümüze yekpare bir dönem üzerinden bu çalışmanın yapılması projenin yapılabilirliğini zorlaştırabilir ve bulgularını bulanıklaştırabilir. Bu dönem yekpare bir dönem olarak ele alınmak yerine, önemli dönüm noktaları baz alınarak (mesela 1864-1918-23, 1923-1950, 1950-2014 gibi - bu sadece bir örnektir-) bir alt-dönemlendirme yapılması gerekmektedir. Öneriden anlaşılabildiği kadarıyla yürütücü ve ekibinin, yeni bir teorik çerçeve ve kavramsal çerçeve oluşturma gayreti de mevcuttur. Bununla beraber, proje ile araştırılacak konu için sosyoloji kadar sosyal psikoloji ve kültürel antropoloji perspektifleri de gereklidir. Ancak öneride bu perspektiflerin yeterince kendilerine yer bulamadıkları tespit edilmiştir. 1864'den günümüze Türkiye'ye yerleşmiş Kafkasya kökenli muhacirlerin Osmanlı ve Cumhuriyet dönemlerinde devlet ve Anadolu'daki yerli komşularıyla ne şekilde ilişkiye girdiklerine dair yapılmış araştırmalar proje kapsamında verileri değerlendirmek için gömülü teori olarak kullanılmalı ve literatürün yetmediği durumlarda arşivlerdeki birinci derece kaynaklar üzerinde bu konuda da bir sondaj yapılmalıdır. Aksi takdirde proje araştırmasında elde edilen verilerin analiz ve yorumlanmasında boşluklar ve eksiklikler hasıl olacaktır. Örneğin Kafkasyalı muhacirlerin Osmanlı Devleti tarafından orduda gayrinizami kuvvetler olarak istihdamı, zaptiye başta olmak üzere kolluk kuvvetlerinde Çerkeslere yer verilmesi, Cumhuriyet döneminde başta istihbarat hizmetleri olmak üzere Kafkasya kökenlilerin aldıkları roller, saltanattan cumhuriyete geçiş sırasında bu toplulukların yaşadığı kırılmalar, genel olarak muhacir psikolojisinin devlet-toplum ve muhacir-yerli arasında sebep olduğu ilişki türleri ve bunların kimlik oluşumundaki etkileri de bu araştırma sırasında dikkate alınırsa, özgün değerin arzu edilen seviyeye çıkması mümkün olacaktır."	4,40
"Projede özgün değer olarak belirtilen; algılanan imaj ve müşteri memnuniyetinin memnuniyet haritaları ile nasıl ilişkilendirileceği öneride tam olarak açıklanmamıştır. Yabancı turistlerin algılanan imaj, memnuniyet ve sadakat haritalarının çizilmesi bakımından orijinal bir katkı sunması mümkün görülmektedir. Ancak Türkiye'de ilk kez çizileceği vurgulanan; algılanan imaj, memnuniyet ve sadakat haritalarından proje çıktısında nasıl yararlanılacağı açıkça belirtilmemiştir.    Öneride; Türkiye’de ilk kez bir turizm bölgesinde turistik merkezlerde sunulan hizmetler ve çekiciliklere ilişkin müşteri memnuniyetinin ilk kez çalışılacak olduğu ifadesi oldukça iddialı bir ifadedir."	2,50
Proje önerisinin özgün değeri, daha önceki raporda da belirtildiği üzere çok iyi olarak değerlendirilmiştir. Proje önerisi, Anadolu sanat ve mimarisinin geometrik desenlerini bilgisayar desteğiyle çözümleyebilen ve türetebilen bir model ile toplumumuzun kültürel zenginliklerinin araştırılması ve sürdürülmesi için bir yöntemsel altyapı oluşturulması konusunda ve de Anadolu sanat ve mimarisinde izleri görülen akılcı ve yaratıcı düşünsel disiplinin görsel hesaplama olarak yorumlanmasıyla, güncel ve genel etkisi olacak bir tasarım bilgisi üretilmesi açısından özgündür. Projeye ilişkin önceki başvuruda eleştiri konusu olan desen çözümlemeleri ve varsayıma dayalı görüntü işleme teknikleri konusunda düzenleme yapılarak desen çözümlemelerinin üretim bilgisi ile ele alınacağı belirtilmiş ayrıca varsayımsız görüntü işleme tekniklerinin kullanılacağına vurgu yapılmıştır.Öneri daha önceki bilimsel çalışmalarda ele alınan ortak bir konuyu farklı bir yöntem önerisiyle ve mimarlık tarihi - matematik bilimleri arayüzünde, disiplinler arası bir düzlemde incelemeyi hedeflendiğinden özgün değer üretme potansiyelleri konusunda yeterli bulunmuştur.  Daha önceki öneride eleştirilen kapsam belirsizliği ise yeni öneride kullanılacak örneklerin kapsam, dönem, yapı türü, malzeme ve yapının banisi gibi kriterler üzerinden sınırlandırılmasıyla giderilmiştir. 	4,50
"İkinci kez önerilen projede Kayseri ticaret hayatının gelişimi Osmanlı'dan günümüze ele almıştır. Kayseri'deki ticaret yapıları zaman içinde değişik çalışmalara konu olmuş, makale, tez ve kitaplarda yer almıştır. Bu eserlerle birlikte Kayseri'nin Osmanlı dönemindeki ticaret hayatına Cumhuriyet dönemindeki gelişim de eklenip topluca ele alınacaktır. Çalışmanın hedefleri suriçi bölgesindeki mevcut ticari yapıların belgelenmesi, alana ilişkin semantik ve sentaktik mekan okumaları, bu yapıların diğer kamusal nirengi mekanlarıyla kurduğu ilişkilerin sorgulanması, mekanların kullanım alışkanlıkları, mekanlar arasında kurulan iletişim ve toplumsal ilişkinin sorgulanması, mimari/kentsel, tarihsel ve sosyolojik değeri yüksek verilerin üretilmesi ve bu sayede 15. yüzyıl sonrası kentsel mekanın gelişiminde ticari faaliyetlerin ne derece etkili olduğu ya da nasıl yönlendirildiğinin irdelenmesi olduğu açıklanmıştır. Çalışmayı özgün kılan bir başka yaklaşımın ise kentteki ticari dokunun farklı dönemlere ait mekânsal izini ortaya çıkarmayı amaçladığı belirtilmiştir. Öneri, mevcut araştırmalardaki eksiklik ve problemi tanımlamamış, bu nedenle yaratacağı farklılığı ayrıntılı olarak belirtmemiştir. Yapılan açıklamalar araştırmanın derinlemesine çalışılacak bir odak noktasının bulunmadığı düşüncesi uyandırmıştır. Dolayısıyla araştırmanın özgün değeri sınırlı bulunmuştur.Böyle bir çalışma genel olarak değerlendirildiğinde tek başına özgün bir değer taşıyor görünse de getireceği sonuçlar açısından Kayseri ticaret hayatına ne gibi yenilikler kazandıracağını şimdiden tespit etmek güçtür. Bilhassa ""ticaret mekanlarının kentteki diğer kamusal nirengi mekanlarıyla kurduğu ilişkiler""in nasıl sorgulanacağı merak konusudur. Şüphesiz günümüze ulaşan eserler kadar ulaşmayan eserlerin kent gelişimine katkısının nasıl tespit edileceği, bu eserlere dair yer tespitinin nasıl yapılacağı belli değildir. Anadolu’nun önemli ticaret yolları üzerinde bulunan Kayseri kentinde kent merkezinde yer alan ticaret yapılarının önemi vurgulanmış, bu yapıları ve kent ile mekânsal ilişkilenmesini irdeleyen kapsamlı ve bütüncül bir çalışma olmadığı ifade edilmiştir.  Bu çalışmanın Kayseri kent tarihi ve ticaret yapıları ile ilgili diğer çalışmalardan farklı olduğu ve özgün değerini oluşturduğu belirtilen kapsamının daha ayrıntılı bir şekilde açıklanması beklenmektedir. "	3,00
"Proje önerisi ilk olarak ""Selçuklu Sanatında ve Mimarisinde Kadın: Ortaçağda Kadının Statüsü, Rolü ve Kimliği Açısından Avrupa ile Karşılaştırmalı Bir Değerlendirme"" başlığıyla sunulmuş, daha sonra ise (panel raporu dikkate alınarak) ""Selçuklu Kadın Tasvirleri ve Analizi"" olarak yeniden önerilmiştir.Önceki panel raporunda son derece yerinde bilimsel tespitlerle dile getirilen hususların, değişiklik önerisi yapılırken ciddiyetle ele alınmadığı kanısına varılmıştır. Değişiklik öneri formunda ""proje adımlarını net ve kesin olarak tanımlanması eleştirisi dikkate alınmıştır"" cümlesinin ardından önceki konuyu üç ayrı çalışma olarak düşündükleri belirtilmiş, proje kapsamının daraltıldığı ifade edilmiştir. Bu anlayış proje başlığına yansımış görülmektedir. Oysa yeni proje metni okunduğunda; Selçuklu dönemine ait kadın tasvirli eserlerin kataloğunun oluşturulacağı ve bu tasvirlerden çeşitli analizlere gidileceği belirtilirken, bazı bölümlerde ""bu proje ile, Selçuklu kadın banileri ve Selçuklu kadınları için yapılmış eserler Ortaçağ Avrupa kadın banileri ve imar faaliyetleri ile karşılaştırmalı olarak sosyo-kültürel analizler eşliğinde diğer sanat eserlerindeki kadın tasvirleri ile de ilişkilendirerek çalışılacaktır."" ifadeleriyle aslında projenin ilk halinde amaçlanan çalışmanın neredeyse aynısı tanımlanmaktadır. Bu durum, konu başlığının içerikle tam uyuşmadığı izlenimini vermektedir.Projenin özgün değer başlığı altında vurgulanan cümleler dikkate alınırsa ""Selçuklu’nun maddi kültür ürünü sanat eserlerindeki kadın tasvirlerinin katalog halinde toplanması, Selçuklu kültüründe kadının kimliği ile ilgili tasvirler ilk kez bu kadar kapsamlı incelenmiş, sunulmuş olacaktır ve uluslararası literatürde yer alacaktır"" şeklindeki cümlelerin kapsamlı bir katalog çalışmasını tanımladığı görülmektedir. Önerinin konu kapsam ve literatür özetine bakıldığında, Selçuklu kadınının ekonomik ve toplumsal konumunun bani kadınlar yoluyla sanat eserlerindeki tasvirler üzerinden değerlendirilme çabası görülmektedir. Oysa proje ekibi bu öneride, ilk projeden farklı olarak mimari eserlerin çıkartıldığından söz etmektedir. Önerinin el sanatlarındaki tasvirler dışında mimari eserleri (ve üzerlerindeki tasvirleri) kapsayıp kapsamadığı yeterince aktarılmamıştır. Bu haliyle proje önerisinin özgünlükten uzak toplu bir katalog çalışması olduğu kanaati oluşmuştur. Üstelik malzeme sınırlaması getirmeksizin dünyadaki bütün müze ve özel koleksiyon eserlere ulaşma iddiası gerçekleştirilmesi zor olan bir öngörüdür.Yeni başvurunun,  konuya yaklaşımında da benzer aksaklıklar bulunmaktadır. ""Kapsam ve Literatür Özeti"" kısmında modern kimlik tanımları, örneğin ""birey değeri"" Ortaçağ'a yansıtılmış bulunmaktadır. Bu yaklaşım anakroniktir; yani tarihi bir dönemde ortaya çıkan sosyo-kültürel-politik roller, günümüze ait kavramlarla açıklanmaktadır. Bahsedilen ""birey"" kavramı için sanat alanından gösterilen görsel kanıtlar yeni sorunlara kapı açar. Çünkü sanattaki ifade aynı zamanda idealleştirme ve estetize etme yaklaşımında olabilir. Yani sanat alanındaki ifade biçimlerinden bilimsel sonuçlara varabilmek için çeşitli sınıfsal yaklaşım biçimleri, tasvir kanonları, soyutlama eğilimleri, idealleştirmeler, sahne türleri, sahne mekânları vb. pek çok konunun gündeme alınması gerekir. Belki bunlardan bazıları proje çalışmaları kapsamında gündeme gelecektir. Ancak bu aşamada Selçuklu kadınının ""birey"" olduğu varsayımından hareket etmek kavramın modern içeriği dolayısıyla bilimsel değildir. Tümdengelim metodunu uygulayan bazı araştırmalarda, başta öne sürülen kavramsal açıklamalar daha sonra revize edilebilmektedir. Ancak, bu örnekte kullanılan kavram bir ""koyut"" olmaktan çok ""önyargı"" olduğu izlenimi vermektedir. Bunu destekleyen ise proje önerisindeki şu ifadedir: ""Birey değerinin korunması Selçuklu kültüründe erkeklerin de bu yöndeki tutumları ve görüşleri ile ilişkilidir."" Bu ifade, yaklaşımda aynı zamanda ""cinsiyetçi"" bir yön olduğunu da gösterir. Bu yönün günümüz sosyo-kültürel verilerinden hareketle oluşturulduğu da açıktır.  "	2,00
Proje yürütücüsünün önceki çalışmalarıyla destekleyeceği İstanbul'daki çeşitli kütüphanelerdeki yazmalarda tespit ettiği mürekkep tarifleri ve bu tariflerin günümüzde uygulanabilirliği konusunda yapacağı bu çalışma, alanında öncü bir araştırma niteliği taşımakta olup özgün değeri çok iyi olarak değerlendirilmiştir. Aslında yapılacak olan bu çalışma, başta kimya olmak üzere farklı disiplindeki araştırmacıları yakından ilgilendirmekte olup çağdaş malzemelere alternatif geleneksel yeni öneriler sunacaktır.Günümüzde neredeyse tamamı yapay maddelerle üretilen ve ithal etmek suretiyle sanatçıların kullanımına sunulan hat mürekkepleri (yapay boyar maddelerden üretildiği için) ile yapılan eserler kalite, değer ve ömür açısından olumsuz yönde etkilenmektedir. Çünkü geleneksel sanatlarda en büyük sorunlardan biri geleneksel malzemenin temininin güçlüğüdür. Tam olarak özgün geleneksel sanat uygulamaları özgün malzeme kullanmakla elde edilebilmektedir. Projede Osmanlı dönemine ait yazma eserlerden tespit edilen mürekkep formüllerinin yine aynı eserlerde tarif edilen usullerle üretiminin denenmesi ve uygulanabilirliğinin araştırılması hedeflenmektedir. Bu araştırma ve uygulamanın ilk defa denenecek olması projenin özgün değerini oluşturmaktadır.Osmanlı döneminde bilinen ve üretilen fakat günümüze sadece tarifleri ulaşmış bu mürekkepleri yeniden üretmeye çalışmak önemli olup, bu tür bir araştırmadan özgün sonuçlar çıkacaktır.Daha önceki panel raporunda eksiklik olarak tespit edilen 'konuyla ilgili kimyasal değerlendirmelerin yapılmaması' sorunu proje değişiklik bildirim formunda, proje ekibine kimya alanından bir danışmanın dâhil edilmesi yoluyla giderilmeye çalışılmış ancak projede herhangi bir kimyasal analiz ve değerlendirmenin yapılacağı açıklanmamıştır.  Dolayısıyla, daha önce isabetle tespit edilmiş bu eksikliğin giderilmediği kanısı oluşmuştur.	5,00
Proje önerisi, yerleşmede Antik Çağ'dan günümüz Akhisarı'na kadar dinsel değişimleri, bunları simgeleyen dini yapıları ve bunların materyal üzerinden topluma yansımasını ele almayı amaçlamaktadır. Toplumların en zor değişen öğelerinden olan dini yapılar ve mezar taşları temel alınarak aynı yerde kültürel evrimin farklı inançlar çerçevesinde değerlendirilmesi bir kentin tarihsel sürecinin belirlenmesi açısından önem taşımaktadır. Ancak projede sunulan bilgiler ağırlıklı olarak kalıntıların özgünlüğü üzerinde yoğunlaşmakta, hangi yöntemler kullanılarak farklı verilere ulaşılabileceği tam olarak anlaşılamamaktadır. Bu belirsizlik projenin sonucunda özgün bilgilere ulaşma potansiyelini sorgulamayı beraberinde getirmektedir. Antik kentte kazıların başlaması, aynı zamanda epigrafik malzemelerinde inanç sistemleriyle ilgili bilgiler içeriyor olması çalışmanın sonucunda ilginç verilere ulaşılma olasılığını güçlendirmektedir. Bununla birlikte bu proje söz konusu olduğunda bazı sunaklar çok sayıda cami dışında olası evrimi bütün boyutlarıyla izleyebilecek yeterince kalıntı varmış gibi gözükmemektedir.Bir bölgedeki dini evrimi incelemek çok disiplinli bir çalışma gerektirmektedir. Dolayısıyla, böyle bir konu içerisinde kültürel değişim, ekonomik değişim ve çevresel değişim gibi birçok konunun alt başlıkları ile incelenmesini gerekli kılmaktadır. Proje konusu bu kapsamda aradığı  problematik üzerine kurgulanmalıdır. Konunun problematiği amaçla ilişkili olarak sunulması gerekmektedir.Akhisar ilçe merkezinde yer alan Thyateira antik kentinde Tepe Mezarlığı olarak adlandırılan alanda yapılan kazılar çok detaylı anlatılmıştır. Esas hedef nokta olan ve bir dini yapının olduğunun kanıtlanmaya çalışıldığı alanda ortaya çıkartılan mimari blokların ise bir altar yapısına ait olabileceği soru işareti ile belirtilmektedir. Buradan açıkça anlaşıldığı üzere burada bir dini nitelikli yapının olup olmadığı/anıtsal bir sunak yapısı olup olmadığı henüz bilinmemektedir. Dolayısıyla proje bütününde %40 payla önem teşkil eden kısmın (Bkz. Başarı Ölçütleri Tablosu İş Paketi Hedefleri) bir altar yapısına ait olduğunun ispat edilememe durumunda projenin en önemli kısmı gerçekleşmemiş olacaktır. Ayrıca tartışılması gereken bir nokta da antik kaynaklarda İmparator Hadrianus tarafından inşa edildiği bildirilen sunaklar, bir sunak yapısı mı yoksa imparator onuruna dikilen daha basit sunaklar mıdır? Dolayısıyla bunların birer mimari yapı şeklinde olan anıtsal sunak olup olmadıkları belli değildir. Dolayısıyla henüz bilinmeyen ve ispatlanmamış bir bilgiden yola çıkarak kentin dini kimliğini ortaya koyabilmek mümkün değildir. 	4,20
"Namazgahlar üzerine bilgi birikiminin makale ölçeğindeki çeşitli yayınlara dağılmış olması, ayrıca namazgahlar üzerine derli toplu bir belgeleme ve analiz çalışmasının henüz yapılmamış olması projenin özgün değerini oluşturmaktadır. Anadolu Namazgâhları olarak daha önce sunulmuş olan projenin aynı başlıkla tekrar sunulduğu görülmektedir. Projenin öncelikli amacı, Türk-İslam kültürü içinde kaybolan değerlerden biri olan namazgâhların Anadolu'daki örneklerini tespit etmek, mimari ve sanat değerlerini ortaya koyarak Türk mimarisindeki yerini belirlemek olarak tarif edilmektedir. Bu yönüyle ele alındığında bir önceki proje önerisinde belgeleme çalışması gibi görülen araştırmanın yeniden düzenlenmiş haliyle bu alanda mevcut olan bir eksikliği ortaya koyduğu anlaşılmakta olup özgün yönünü de ortaya çıkarmaktadır. Fakat projenin asıl amacının belgeleme/envanter çalışması olmadığı defalarca belirtilmekle birlikte, proje yöntemine bakıldığında önerinin büyük bir bölümü kataloglamaya dayalıdır.Öte yandan, projede yer alan ""Proje kapsamında namazgâhların mimari özelliklerine göre sınıflandırılması, konum, işlev ve süsleme özellikleri bakımından Türk İslam mimarisindeki yeri ve önemine yönelik genel bir değerlendirme yapılması amaçlanmaktadır"" ifadesi daha önceki panel raporunda şu cümleyle ifade edilen ""konuyla ilgili herhangi bir soru ve sorunun olmayışı büyük bir eksiklik"" eleştirisine tam bir karşılık değildir. Yani TÜBİTAK'dan destek alması planlanan bir projenin ""genel bir değerlendirme"" değil söz konusu alana net bir katkı oluşturması beklenmektedir. Bu projenin konusu olan namazgahlar üzerine oluşturulacak yazılı malzemenin namazgah mimarisinin bütün yönleriyle ele alındığı, ardıl ve çağdaş örneklerin karşılaştırılıp analiz edildiği, Anadolu örneklerinin namazgah mimarisinin ortaya çıktığı ilk örneklerden itibaren oluşan mimari gelenek içindeki yeri ve katkısının ortaya konduğu, hatta çağdaş uygulamalar için nasıl bir örnekleme alanı oluşturabileceğinin tartışıldığı bir ürün olması gerekir. Nitekim, kavramsal ve teorik çalışmalar yapılmadığı için, günümüzde inşa edilen çağdaş namazgahlar, geçmiş örneklerin birebir taklidinden ibarettir. Projenin ilk hali, panel raporu, değişiklik önerisiyle birlikte yeni metin detaylı olarak incelenmiş olup, önceki panel raporda önemli eksikliklerin vurgulandığı (sanat tarihi çalışmalarında envanter ve katalog çalışmalarının ötesine gidilerek analitik bilgi üretmenin önemli olduğu, bu yönden projede sunulan belgeleme niyetini takdir etmekle birlikte, bunun dışında konuyla ilgili herhangi bir soru ve sorunun olmayışı büyük bir eksiklik olarak değerlendirilmiştir. Bu eksikliğin projenin sonucunda ortaya çıkacak bilginin geniş bir spektrumda kullanımını da engelleyeceği kanaati oluşmuştur) fakat yeniden önerilen projede bu eleştiriler doğrultusunda geliştirilmeye yönelik bir gayret hissedilse de, bu gayretin projenin bütününe yansıtılacak biçimde ortaya konulamadığı kanaati oluşmuştur.Daha çok ""projenin birincil amacı olmamakla birlikte yapılar yerine gidilerek belgelendirilecektir. Belgeleme çalışmaları sayesinde projenin asıl amacı olan namazgahların konum, kullanım, mimari işlev özellikleri ortaya konulabilecektir. Mimari özelliklere göre sınıflandırılması, işlev ve süsleme özellikleri bakımından Türk İslam mimarisindeki yeri ve önemine dair bir değerlendirmenin yapılması"" gibi cümlelerle tanımlanan hedefler, projenin belgeleme, katalog ve tipolojik sınıflandırma mahiyetinde bir çalışmadan öteye taşınabileceği kanaatini uyandırmamaktadır. Proje konusunun soru ve sorunlarının açıkça ortaya konulması hususunda; projenin en önemli sorunsalının namazgahların birçoğunun banilerinin ve tarihlerinin belirsizliğinin olduğu vurgulanmıştır. Bu sorunlara arşiv belgeleri ve üslup analizleriyle çözüm önerilerinin sunulacağı yaklaşımı proje açısından olumlu kanaat oluşturmaktadır.Projenin ilk halinde özgün değerini zayıflatan hususlardan olan projede çalışılacak coğrafi alanın ve güzergahın net belirlenmemesi durumu büyük ölçüde halledilmiş, yaklaşık yapı sayısının ve çalışılacak şehirlerin belirtilmesi olumludur. Ancak konunun hala çok geniş (ucu açık) bir durum arz etmesi bakımından sorunlarla karşılaşılabilir."	3,50
"Proje önerisinde; 16. yüzyıldan 19. yüzyılın sonuna kadar Batı Avrupa’nın muazzam ekonomik büyümesi karşısında küçük ve orta ölçekteki Osmanlı işletmelerinin boyahaneler özelinde oynadığı rol ve bu iktisadi rekabet karşısında taşradaki Osmanlı toplumunun nasıl etkilendiğini sosyo-ekonomik açıdan ortaya konulması amaçlanmaktadır.Osmanlı sosyal ve ekonomik tarihi üzerine bugüne kadar daha çok makro ölçekli ve oldukça nitelikli araştırmalar yapılmış, ancak bu alanda mikro ölçekli ve derinlemesine araştırmaların yapılmasını gerekli kılmaktadır.Tekstil sektörünün alt kollarından ve o dönemin küçük ve orta ölçekli işletmelerinden olan boyahaneler üzerine yapılacak disiplinlerarası çalışma ile boyahanelerin; endüstriyel işletme olarak Osmanlı ekonomisi üzerindeki etkileri, özellikleri ve çalışma sistemleri, (Geleneksel boya üretim metotları-boyama yöntemlerinin günümüz tekstil sanayiinde kullanılabilirliğinin tespiti- Osmanlı boyahanelerinden günümüze ulaşanlar-fonksiyonları-uğradıkları değişim ve işleyişinin tespiti-Geleneksel boya üretimi ve boyama yöntemlerinin tekstil sanayiinde kullanılabilirliği gibi)ile alakalı soru ve sorunların ayrıntılı ortaya konulmuş olması ve bu problemlerin analitik bir bakış açısıyla değerlendirilmesine yönelik yöntemlerin belirlenmiş olduğu görülmektedir. Çok kısa ifade edilen bu hususlar ve konunun birinci elden kaynaklar olan arşiv belgelerine dayalı bir çalışma olması ayrıca projenin özgünlüğünü güçlendirmektedir. Osmanlı Döneminde Boyahaneler üzerine çalışmalar yok denecek kadar azdır. Bu konuda yapılacak çalışmalar sadece ekonomi tarihi kapsamında değil sanat tarihi kapsamında da önemlidir. Özellikle tekstil sanatı kapsamında elde edilecek bilgilerin özgün değeri yüksektir. Boyahanelerin bulunduğu yer ile tekstil üretim yerleri arasındaki bağlantı, boyaların elde ediliş biçimi ve renklerin kullanımı bu araştırmalar sonucunda daha belirgin olacaktır."	5,00
Önerilen projede, Antalya’nın mevcut dinamiklerinden yola çıkarak, bölgesel ve kentsel yönlerden gelişme stratejilerini belirlemek, yaşam ve mekan kalitesini artırmak, alan kullanım kararlarının niteliklerini ölçmek, kırsal alanlardan kentsel alanlara doğru doğal ve yapılı çevrenin anlaşılması, sınıflandırılması, kalitesinin ölçülmesi ve tasarımı gibi stratejik temel seçmelerin oluşturularak, ülkemizin özellikle mekansal kısıtları olan, kentsel büyümenin çevresel sorunlarının olduğu, kentsel ve kırsal örüntülerin ve yapıların karmaşıklaştığı çoğu kentlerine de uygulanabilecek bir B-Modeli tabanının kurgulanması amaçlanmaktadır. Önerilen projede kentsel planlama ve tasarım uzmanlık alanları için yetersiz olan literatürde özellikle tipoloji, betimleme ve B-Modeli konularında hem kuramsal, hem akademik ve hem de mesleki anlamda katkılar yapılması olumlu olarak değerlendirilmektedir. Ancak proje önerisinin bir önceki başvurusu için verilen ortak rapordaki “önerilen B-Modelin nasıl operasyonel hale getirebileceği konusunda yöntemde eksiklikler bulunmaktadır. Özellikle mevcut durum analizlerinin yapılacağı öngörülen yöntem bölümünde hangi fiziki, sosyo-ekonomik, mekansal, yasal, yönetsel, kültürel vb analizlerin nasıl bir yöntemle ve detaylı olarak hangi veri türü ile yapılacağı açıklanmamıştır (nüfus sayımı, anket verisi, plan türleri, vb.)” eleştirisinin açık ve net olarak yanıtlanmamış olmasının projenin özgün değerini zayıflattığı kanaati oluşmuştur. Ayrıca, literatürdeki transect modellere bakıldığında daha alt ölçekte bir takım standartları ve kodları yönlendirebilecek kesit uygulamaları bulunmaktadır. Oysa önerilen çalışma Antalya kenti ve iki ilçesini kapsayan ve 1/100.000 gibi çok üst ölçekten ele alınacağı belirtilen bir projedir. Bu yüzden B-modelin nasıl işleyeceği belirsizdir. Literatürde, sonunda tasarım boyutunda ulaşım düzeni, cephe, kütle ilişkilerine kadar giden transect haritalarının üst ölçekte nasıl çalışacağı açıklanmamıştır. Ayrıca mevcut durum tespitinin özgünlüğü bulunmamakta, sonuç ürün olarak elde edilecekler önem kazanmaktadır. Ayrıca, proje yürütücüsü tarafından daha önce yapılan “Kırsal-kentsel bütünlüklü bir stratejik planlama modeli: Eğirdir örneği” isimli bir proje mevcuttur. Önerilen bu projeyle konu ve kapsam olarak oldukça örtüşmektedir. Yeni sunulan önerinin sonuçlandırılan projeden farklılığının net olarak ortaya konulması gerekmektedir.Sonuç olarak, proje önerisinde, projenin mevcut bilim ve teknolojiye nasıl katkı yapacağı hususu yeterinde açık biçimde ortaya konmamış, projenin literatürde nasıl bir eksikliği tamamlamayı hedeflediği yeterli düzeyde belirtilmemiştir. Proje önerisinin B-Modeli olarak adlandırılan yöntemin Antalya-Serik-Manavgat kıyı hattına uygulanması ile sınırlı kalacağı, bu nedenle projenin metodolojik ve kuramsal katkısının beklenilen düzeyde olmadığı değerlendirilmektedir.	3,00
Proje başvurusu kapsamında, “kentsel gelişmeyi yönlendiren proje ve planlama kararlarında katılım boyutunun irdelenerek sürecin yapısal ve ilişkisel çözümlemesinin yapılması” amaçlanmaktadır. Araştırmanın hedefleri arasında “katılımcı planlama” anlayışının katılımcı demokrasi, sosyal sermaye ve kentsel haklar kavramları çerçevesinde değerlendirilmesi, proje ve planlardaki karar sürecinin çözümlenmesi, kararları yönlendiren ilgili merkezi ve yerel yönetim organları, kamu kurum ve kuruluşlarındaki katılım mekanizmasının betimlenmesi ve çözümlenmesine yer verilmiştir. Araştırmanın beklenen ürünleri arasında ise “kentsel gelişmeyi yönlendiren planlama kararlarında mevcut durumu yönetişim ve katılımcı planlama açısından eleştirel bir yaklaşımla değerlendirmek ve etkin bir katılımcı planlama modeline ilişkin öneriler geliştirmek” yer almaktadır.Önerilen bu proje çok önemli ve Türkiye için görece az çalışılmış bir konuyu ele almaktadır. Projenin soruları çok açık olarak ortaya konulmakta, kavramsal çerçevesi çok iyi çizilmekte ve önerilen araştırma yöntemi de bu sorulara cevap bulmak için oldukça sağlamdır. Türkiye gibi kamu idaresinin vatandaşlar üzerinde büyük bir gücünün olduğu ve kentsel kararların merkezi ya da yerel yönetimlerce katılımdan uzak şekilde yapıldığı bir ülkede katılım mekanizmalarının yapısal ve ilişkisel olarak incelenmesi ve bunun sonucunda bu mekanizmaların geliştirilebilmesi için öneriler sunulması son derece önemlidir. Özellikle de kentsel muhalefet hareketlerinin güç kazandığı ve güçlerini çeşitli eylemsellik biçimleriyle ortaya koydukları bu dönemde önerilen bu proje daha da önem ve aciliyet kazanmaktadır. Sadece, proje önerisinin genelinde ve özellikle 3. bölümünde değinilen  ‘kentsel hak’ ifadesinin araştırma kapsamında Türkiye’nin özgün yerel ülke koşullarında yorumunun parsel üzerinden emsal hakkının artışı olarak yapılmasının değerlendirilmesi ve uluslararası yazında aynı kavramla ne ifade edildiğinin karşılaştırmalı değerlendirmesinin yapılması son derece önem taşımaktadır.  	4,50
"Bu çalışma ile Atakum yerleşmesinde meydana gelen taşkınların coğrafi analizinin yapılması ve taşkınların nedenleri ile ortaya çıkardığı sorunların tespit edilmesi hedeflenmektedir. Çalışma kapsamında,  bu sorunların çözümüne yönelik çalışmaların yapılması ve taşkın riskine en fazla duyarlı dereler belirlenerek, taşkına maruz kalma riskinin en fazla olduğu binaların belirlenmesi ve sisteme eklenmesi ile taşkın kent bilgi sistemi oluşturulması amaçlanmaktadır. Taşkın afet riski taşıyan yerlerin belirlenmesi sadece meteorolojik ve klimatik bilgiye bağlı değildir. Taşkınların belirlenmesi veya modellenmesi birçok parametreye bağlıdır. Bu parametreler; toprak yapısı, jeolojik ve jeomorfolojik yapı, bitki örtüsü, ağaçlıklı alanlar, eğim, topoğrafya, akaçlama havza yapısı, sınırları ve drenajlar, su toplam alanlarının konumları vs.dir ve bunlar göz ardı edilemez.  Bunların nasıl kullanılacağı ve sonuçlara nasıl etki edecekleri tam net açıklanmamıştır. Dolayısıyla projenin mevcut haliyle yerine getirilmesi halinde sonuçların yeterli doğrulukta ve güvenirlikte olmadığı ve bilimsel kalitesinin ileri düzeyde olmadığı ve taşkın kent bilgi sisteminin eksiksiz çalışamayacağı görülmektedir. Kuşkusuz birden fazla model üretileceği ileri sürülmektedir; bu modellerin neler olacağı ve nasıl üretileceği, güvenirliğinin ne olacağı tam olarak görülmemektedir.Ayrıca, Samsun'da SAKBİS adında bir kent bilgi sistemi varken neden binaların bir daha künyesinin çıkarılacağı, belirsizdir. Mevcut durum tespitinde imar planlarından değil halihazır haritalardan faydalanılır çünkü planda öngörülen yeni alanlar, yeni yollar ve daha pek çok tasarlanan yeni işlev arazide görülemez. Önerideki Şekil 1’de verilen Sketchup görüntüsü ve Şekil 2’de verilen bina numaralandırma şeması primitiftir, zaten belediyelerde halihazır haritalar üzerinden numarataj işlemleri yapılmaktadır, böyle bir işleme gerek yoktur. Kent Bilgi Sistemleri sadece binaları içermez, yollar, köprüler, sanayi alanları, akaryakıt istasyonları, elektrik, su, pis su, doğalgaz vb. altyapı sistemlerini içerir. Bu konulara hiç değinilmemiştir. Sadece tekil bina bazında değil, mahalle bazında nüfus analizleri, okullar-hastaneler vb. kritik noktalar içermelidir. Proje önerisinde bunlara değinilmemiştir. 1999 Marmara Depreminden sonra ülke bazında yeniden ele alınan afet konularında büyükşehirlerde afer planları yapılmıştır. Samsun için yapılan afet planlarıyla eşgüdüm ele alınmamıştır. Varsa erzak dağıtım, geçici iskan bölgeleri, depo yerleri, heliportlar vb. konulardan sözedilmemektedir. Alüvyal topraklardaki yerleşimler ile ruhsatsız yerleşimler üzerine bir vurgu yoktur. Birleşmiş Milletler'e göre kentsel taşkın riski yönetiminde önlem, hazırlık ve müdahale aşamaları bulunmaktadır. Önlem ve hazırlık aşamalarında tehlike tahmini içinde frekans analizleri ve hidrolojik modeller yapılması gerekir. Bu konuda projede bazı ipuçları bulunmaktadır. Ancak hasargörebilirlik tahminleri içinde yeralan olası can ve mal kayıpları, nüfus, sosyal ve ekonomik aktivitelerde durma, altyapı çöküşleri gibi konulara projede rastlanılmamıştır. Fayda-maliyet analizleri, çok ölçütlü değerlendirme ve plan simülasyonları gerektiren taşkın risk yönetiminde projede bu önemli konulara dair bilgi yoktur.  Ayrıca projenin önceki başvurusuna dair ortak raporda belirtilen taşkın sistemlerinin değerlendirilmesi ve yurt dışı kaynaklı araştırmaların literatüre eklenmesi ile ilgili projede yapılan değişiklikleri olumlu bulmakla birlikte, yurt dışındaki araştırmaların sadece isim olarak verilmesi yerine tartışmalı ve karşılaştırmalı olarak literatür kısmında açıklanmış olmasının projenin özgün değerini arttıracağı düşünülmektedir.Sonuç olarak, proje önerisinde, projenin mevcut sistemleri nasıl geliştireceği ya da öngörülen sistemin tamamı ile özgün olup olmadığı yeterli düzeyde tartışılmamış, bu husus uluslararası literatür çerçevesinde incelenmemiştir. Başka bir ifade ile projede kullanılacak yöntemlerin yaratıcı/yenilikçi yönü ve özgün katkısı, yöntemlere ilişkin uluslararası düzeyde literatür taraması ile ortaya konulmamış, projenin literatürdeki boşluğu nasıl doldurduğu açıklanmamıştır. Ülkemizde bu konuda hazırlanmış ve uygulamada olan herhangi bir model olmaması -ki bu savın bile geçerliliği tartışılabilir-, bu durum tek başına projenin bilimsel özgünlüğünün garantisi olarak görülemez. "	2,67
"Üçüncü kez sunulan proje başvurusu kapsamında, “küresel süreçlerle birlikte biçim değiştirmekte olan ulusal sınırlardaki sınır aşan etkileşim düzeylerinin, bölgesel düzeyde sosyo-mekansal özellikleriyle birlikte irdelenerek, sınır bölgeleri geçirgenlik indeksi oluşturulması ve Türkiye sınır bölgelerinde yenilikçi bir yumuşak yönetişim modelinin ortaya konması” amaçlanmaktadır. Amaçlanan modelin oluşturulması ile de “yumuşak mekan ve bulanık sınır kavramsallaştırmasını temel alarak sınır bölgelerinin geçirgenliklerini ölçmek üzere geliştirilecek olan “sınır bölgeleri geçirgenlik indeksinin” belirlenmesinden yola çıkılarak; bir yandan çeşitli parametreler ve ölçeklerde farklılaşan sınır tipolojilerinin ortaya konulması, diğer yandan bu bölgelerde uygulanması muhtemel yumuşak yönetişim yapıları hakkında ipuçları elde edilerek sınır bölgeleri için mekansal odaklı kamu politikalarının geliştirilmesine katkı sağlanması” hedeflenmektedir. Bu amaç ve hedefe yönelik olarak projenin temel hipotezi “bölgeye özgün sosyo-mekânsal ve politik ilişki düzeylerinin yoğunlaştığı sınır bölgelerinde yumuşak yönetişim modeli etkili bir kamu politika aracıdır” şeklinde kurgulanmıştır. Güncel ve kapsamlı yazın taramasını esas alan kavramsal çerçeve kapsamında geliştirilen yumuşak yönetişim modelinin “Türkiye gibi sınır bölgelerinde ilişki düzeyi büyük farklılıklar gösteren bir jeopolitik coğrafyada” önerilerek test edilmesi ve “sınır geçirgenlik indeksi” ile ölçülebilirliğinin ortaya konulması açısından çalışma özgün değer taşımaktadır. Diğer yandan, proje önerisiyle ilgili aşağıda belirtilen konuların özgün değeri zayıflattığı kanaati oluşmuştur:1. Projenin birincil amacının Türkiye için bir 'sınır geçişkenlik endeksi oluşturmak' olarak belirtilmektedir. Bunu takiben ikinci amaç olarak da bu endeks kullanılarak 'yumuşak yönetişim modeli' oluşturulmaya katkıda bulunulacağı belirtilmektedir. Her iki kavram da (geçişkenlik endeksi ve yumuşak yönetişim) son derece karmaşık ve muğlak şekilde tanımlandıklarından, projeyi değerlendiren okur hiçbir zaman çok net bir çerçeveye ulaşamamaktadır. Sınır geçişkenliği kavramının tartışıldığı bölümler son derece uzun ve birçok farklı literatürü bir araya getirmeye çabalamaktadır. Ancak bu çaba çoğu zaman karışıklığa yol açmaktadır. Bunlara ek olarak, sınır geçişkenliği kavramının tartışılması neredeyse tamamen Avrupa Birliği temelinde yapılmaktadır. Ancak önerilen bu proje Türkiye sınırları üzerinden yürüyeceğine göre proje önerisinin Türkiye'ye dair daha fazla bilgi vermesi gerekmektedir. Bu denli uzun bir proje önerisi içinde Türkiye'ye dair sadece kaç sınır kapısı olduğu bilgisi verilmektedir. Bunun büyük bir sorun olacağı, bu sorunun nedeni ve gerekliliği açıklanmamıştır. Sınır bölgelerinin potansiyellerinden ve bu sosyo-ekonomik geri kalmışlığı,  ‘yumuşak yönetişim modeli'nin oturmamasına bağlansa da bu yargı gerekçelendirilmemiştir. Sınır ötesi işbirliği 'sınır geçişkenliği' tartışmasının merkezinde yer alsa da bu tartışmanın yeterince gerekçelendirilmediği görülmektedir. Benzer sorunlar 'yumuşak yönetişim' kavramı için de geçerlidir. Bu kavramın kaynakları, geliştirildiği bağlam ve Türkiye örneğinde geçerliliğinin ulusal ve uluslararası literatür ile net olarak ilişkilendirilmelidir. Aksi takdirde, çalışmanın AB kontekstinde tartışılan ve ilginç olan kavramların Türkiye'ye uyarlanmasının ötesine gidemeyeceği düşünülmektedir.3. ""Ölçek ekonomileri"", ""dışsal ekonomiler"", ""kalkınma kuramı"" ve ""yer seçimi ve merkezi yerler kuramı"" yazınının proje önerisi açısından hangi bakımdan anlamlı ve geçerli olduğu konusunda daha ayrıntılı bir irdelemeye gerek vardır."	4,33
"Proje önerisi kentlilik bilinci konusunda kapsamlı bir araştırma önermektedir. Ankara'da dokuz ilçe seçilerek, bu ilçelerde yaşayan kişilerle yapılacak anket çalışmaları, yerel yönetim ve ilgili STK'larla yapılacak paylaşımlarla geniş bir kapsama oturabilecektir. Kentlilik bilinci strateji rehberi oluşturulması planlanmıştır.   Ancak, proje başvurusunda tam olarak toplum yapısı/örgüsü oluşturulmasında kentlilik bilinci (place-consciousness approach to community development) ile ilişkili olarak yönetişim, sosyal konut olanakları, yoksulluk, mahalle örgüsü, katılım sürecinde yer alınması (civic engagement), dernekler (community-based organisations), göçle/iç göçle gelenlerin entegrasyonu (immigrant integration) konularına ilişkin uluslararası yazın taramasına yer verilmemiş olduğundan yukarıda sözü edilen çerçevenin/araştırmanın kuramsal çerçevesinin ne olduğu net olarak ifade edilememektedir. Proje önerisinin, ilişkisel çerçevesinden yararlanacağı bir diğer alan “Çevre Psikolojisi”dir. Kentsel imge çalışmaları, kentsel bilinç ve mekânsal aidiyet konularıyla yakından ilgilidir. Ankara'nın ilçelerinde seçilecek örneklem alanlarının sosyo-iktisadi ve mekânsal göstergeleriyle ilişkilendirilen bir kentlilik bilinci haritasının oluşturulması, projenin özgünlüğünü arttıracaktır. Bu göstergeler seti, proje başvuru formunda henüz tanımlanmamıştır.  Yazın taraması sistemli ve standartlara uygundur; - öncelikle kentlilik bilinci kavramı ve kentlerde kültür/eğitim etkisini, özellikle de Bursa ve Trabzon ve Samsun üzerindeki etkilerini yorumlayan Türkiye’deki araştırmacılara değinilmektedir. Ancak, bu yayınlar toplum yapısı/örgüsü oluşturulmasında kentlilik bilinci ile ilişkili olarak yönetişim, sosyal konut olanakları, yoksulluk, mahalle örgüsü, katılım sürecinde yer alınması, dernekler, göçle/iç göçle gelenlerin entegrasyonu bütüncül yaklaşımını yerel yönetim sorumlulukları ile vatandaş yükümlülükleri bağlamında ele alan çözümlemeleri de ulusal ve uluslararası ölçekte içerir nitelikte olmalıdır. Seçilen araştırma konusu ülkemiz bağlamında son derece önem arzeden ve özgün bir çalışma alanı olup farklı coğrafyalarda yürütülen araştırmalar amaç/kapsam/yöntemleri/sonuçları çeşitli kuramsal çerçevelerde değerlendirilip uluslar arası yayın olarak yayınlanmıştır. Kaynak taraması kapsamı sınırlı kaldığından gündemdeki anahtar temaların anlaşılmadığı açıklık taşımaktadır. Proje konusu düşünüldüğünde bu önemli bir zafiyettir. Yazın taraması daha kapsamlı hale getirilebilir; - örn. Action for Neighbourhood Change. (2009). Resident Survey: Kingston Galloway/Orton Park.  Anisef, P., & Kilbride, K.M. (2001). To Build on Hope: Overcoming the Challenges Facing Newcomer Youth at Risk in Ontario. Toronto: CERIS.  Barry, B. (2001) Culture and Equality. Cambridge, MA: Harvard University Press.  City of Toronto. Strong Neighbourhoods Task Force. (2005). A Call to Action. In A Report of The Strong Neighbourhoods Task Force, 1?41.  Cooper, M., and Cooper, G. (2008). Overcoming Barriers to the Positive Development and Engagement of Ethno-Racial Minority Youth in Canada. Retrieved on February 25, 2010, from http://www.eslaction.com Dahlgren, P. (2006). Doing citizenship: The cultural origins of civic agency in the public sphere. European Journal of Cultural Studies, 9(3): 267-286. Gielis, R. (2009). A global sense of migrant places: towards a place perspective in the study of migrant transnationalism. Global Networks. 9(2): 271-287.  Horst, H. (2007). “You can’t be in two places at once”: Rethinking transnationalism through Jamaican return migration. Identities: Global Studies in Culture and Power 14(1-2): 63-83.  Hulchanski, J.D. (1997). Immigrants and Access to Housing: How Welcome are Newcomers to Canada. Retrieved on February 27, 2010, from http://www.urbancentre.utoronto.ca Kymlicka, W. & Norman, W. (2000). Citizenship in culturally diverse societies: Issues, contexts, concepts. In Kymlicka, W. & Norman, W. (eds.), Citizenship in Diverse Societies, Oxford: Oxford University Press.  Mackey, E. (2002). The House of Difference: Cultural Politics and National Identity in Canada. London and New York: Routledge.  Martinson, M., & Minkler, M. (2006). Civic engagement and older adults: A critical perspective. The Gerontologist, 46(3): 318-24.  Murdie, R. & Teixeira, C. (2003). Towards a Comfortable Neighbourhood and Appropriate Housing Immigrant Experiences in Toronto in: Anisef, P & Lamphier, M. (eds.) The World in a City Toronto, University of Toronto Press. pp. 132-191.  Omidvar, R. & Richmond, T. (2003). Perspectives in Social Inclusion: Immigrant Settlement and Social Inclusion in Canada. Retrieved on February 17, 2010, from http://maytree.com/Ong, A. (1996). Cultural citizenship as subject-making: Immigrants negotiate racial and cultural boundaries in the United States. Cultural Anthropology 37(5): 737-62.Sandercock, L. (1998). Towards Cosmopolis: Planning for Multicultural Cities Chichester: John Wiley & Sons. Simmel, G. (1950) Metropolis and the mental life. K. Wolff (Ed.), The Sociology of Georg Simmel, Free Press, Glencoe, Ill (Original work published in 1902–1903.)Wirth, L. (1938). Urbanism as a way of life. American Journal of Sociology, vol. 44, No. 1, pp. 1-24.Bunlara ek olarak, Türkiye’de komşu disiplinlerde yapılmış ilgili konularda yapılmış teorik ve daha çok saha çalışma bulgularının (a) araştırma sorusunun yeniden formülasyonunda (b) kavramsal çerçevesinin yeniden gözden geçirilmesinde (c) konuya uygun geçerli bir yöntemin tanımlanmasında yararlı olacağı kanaati oluşmuştur."	2,83
Proje önerisi, Türkiye bölgelerinden seçilen örneklem alanlarındaki kentsel dokuların özelliklerinin tanımlanması, bu özelliklerin parametrelerle ölçülmesi ve kentlerin genetik kodlarını ortaya çıkarmayı amaçlamaktadır. Bu içeriği ile proje önerisi özgün bir çalışma olarak görülebilir. Yerel kimlik değerlerini yansıtan mekânsal kodların oluşturulması ve proje çıktısı olarak kentsel doku rehberinin hazırlanmasının hedeflenmesi, projenin özgün yönlerini oluşturmaktadır. Genetik ve biyoloji disiplinlerinin terimleri, proje başvurusunda, kentsel tasarım ve kentsel koruma amaç ve hedeflerinin ifadesinde kullanılmaktadır. Bu, bir diğer özgün noktayı oluşturmaktadır. 2. Bölümde sunulan hipotezlerin sınanması ile teorik ve uygulama açısından çıktıların kuramsal arka planını oluşturacak nitelikte kapsamlı bir yazın taraması yapıldığı görülmektedir. Proje özetinde “proje ekibi tarafından ‘kentsel biyokod’ olarak isimlendirilen mekansal kodlar kapsamında, Türkiye’deki bölgelerin her birinden özgün geleneksel doku özellikleri bulunan kentler seçilmiştir” denilmektedir. Oysa biokod kavramı çok yakın zamanda yüksek bütçeli ve çok disiplinli uluslararası bir ekip ile araştırma dünyasına damgasını vurmuş bir ekosistemlerin biyokodu çalışmasının (The Moorea Biocode Project) ana teması olup, ekosistem DNA sını esas alan bir envanter hazırlığı ile çığır açmıştır. İlke olarak burada önerilen çalışma, yöntem ve ürünlerin değerlendirilmesi açısından benzerlikler taşıyan ve son derece faydalı olabilecek bir çerçeve oluşturmaktadır.Öneri çalışmanın temelini oluşturan ‘kentlerin biyokodları’ yaklaşımı kapsamında ‘kent bütünü’, ‘kentsel doku’, ‘bina ve mimari elemanlar’ olmak üzere üç farklı ölçekte konunun ele alınarak yürütüleceği ifade edilmektedir. Bir kentin biyokodunun ortaya çıkartılması için, üç düzeyde de hesaplanması gereken parametrelerin neler olduğu ve yazındaki referanslarının verilmesi gerekmektedir.Önerinin 5. Bölümünde ise “modern dönemde gelişen konut alanlarının geleneksel doku ile uyumlu olmadığı, çağdaş, geleneksel doku ile uyumlu, sürdürülebilir ve afetlere karşı daha güvenli kentsel dokuların oluşturulması” gerektiği vurgulanmaktadır. Bu kapsamda, geleneksel kent dokularının detaylı olarak incelenmesi ve matematiksel ilkeler belirlenmesi ile hedeflenen kimlikli kentsel dokuların oluşturulabilmesinin mümkün olabileceği’ ifade edilmektedir. Öngörülen doku analizinin sürdürülebilirlik ve afet sakınımlı/dirençli kentler ve kentsel tasarım odaklı kavramsal bir bağlama oturtulması ve sonuç değerlendirmelerinin uygulamaya nasıl aktarılacağı, bu kapsamda ve mevcut yasa yönetmelikler çerçevesinde açıklıkla ifade edilmesi önem taşımaktadır. Proje önerisindeki ana sorun, projenin belirli bir sorusunun olmaması, dolayısıyla kapsamının da hiç belirlenememesidir. Neden böyle bir araştırmaya ihtiyaç duyulmaktadır? Analitik bir sorunsal var mıdır? Neden bu 9 şehir seçilmektedir? Amaç ansiklopedik bir kent formu haritası mı çıkarmaktır? Eğer böyleyse bunun sınırları nerede çizilebilir? Neden tüm tarihi kent mekanlarına bakılmıyor da sadece 9 şehire odaklanılmaktadır? Yine projenin ana amacına dair bir temel soru ‘geleneksel kent’in ne olduğudur? Literatürde böyle bir tanım var mıdır? Geleneksel kent koruma kurullarınca kabul edilen kent midir? Bu tür bir ‘geleneksel’ kent vs. ‘modern kent’ dikotomisi yaratmak ne derecede mantıklıdır? Tüm kent mekanları zaman içinde değişir ve dönüşür. Bu dönüşüm, proje metninde de belirtildiği üzere, bazen kent alanının genişlemesi ile, bazen var olan kentin dönüşmesi ile, bazen (hatta çoğunlukla) her ikisinin beraber gerçekleşmesiyle yaşanır. Bu durumda ne noktada kenti ‘geleneksel kent’ ve diğerleri olarak ayırmaktadır? Öncelikle bir zamansal (temporal) harita çıkarmak gerekmiyor mudur? Ancak proje metninde böyle bir zaman eksenli analizin yapıl(a)mayacağı belirtilmektedir. O zaman projenin ana dayanağına dair ciddi bir ontolojik sorun ortaya çıkmaktadır.Son olarak, projenin bir amacı da farklı geleneksel kent dokuları arasında benzerlik ve farklılıkların ortaya konulması olarak belirtilmektedir. Elbette ki her kent farklıdır ve bunda birçok faktör (iklim, topografi, ekonomik yapı, yönetim yapısı vs.) rol oynamaktadır. Bu durumda araştırma sonucu saptanacak fark ve benzerliklerin hangi soruya yanıt vereceği açık değildir.	3,50
Proje başvurusu kapsamında, İstanbul’da kentsel dönüşüm projeleri süreçlerinde dönüşüm alanlarında ikamet eden konut kullanıcılarının kentin yeni gelişen alanlarında yeni konutlarda yaşamaya kimi zaman gönüllülükle ama çoğu zaman mecbur edilmekte oldukları tespiti yapılmaktadır. Bu bağlamda konut kullanıcılarının yeni konut alanlarında hem konutları hem de o konutların oluşturduğu yerleşim alanlarında konut ve çevre kalitesi memnuniyetinin değerlendirilmesinin yapılması amaçlanmaktadır. Ayrıca, İstanbul’da son on yılda hayata geçen konut üretim odaklı kentsel dönüşüm projeleri kapsamında konut kullanıcılarının değişen konut ve konut alanlarını kalite ve memnuniyet çerçevesinde sorgulanarak elde edilecek somut verilerin çok yönlü değerlendirilmesi amaçlanmıştır. Proje önerisinin 2. Bölümünde yer alan “Konut ve çevresinin fiziksel özellikleri olduğu kadar, sosyal çevre özelliklerinin, erişebilirlik imkânlarının ve çevresel faktörlerin konut memnuniyet değerlendirmesine etkilerinin ortaya konulması ve ülkemizde kentsel dönüşüm projelerinin konut üretiminde önemli bir araç olduğu bir ortamda yeni projelere tasarım girdisi sağlanması çalışmanın ulaşmak istediği hedefler arasındadır “ ifadesi çalışmanın önemi ve özgün yapısını dile getirmektedir. Çalışmada ele alınan ve son derece önem arzeden ‘konut ve çevre kalitesi memnuniyetinin değerlendirilmesi’ konusuna ilişkin yapılması önerilen araştırmanın 3. Bölümünde bazı sorulara cevap aranmaktadır. Aynı bölümde “uzun yıllar boyunca aynı semtte, aynı sosyal çevrede ve kendi yaşam tarzına özgü konutunda ikamet eden kişilerin, yeni konut ve yaşam çevrelerine yaklaşımları çalışmanın ele aldığı konudur” ifadesi ile yapılan kabul, ‘uzun yıllar boyunca aynı semtte, aynı sosyal çevrede ve kendi yaşam tarzına özgü konutunda ikamet eden kişilerin’ yaşadıkları konut ve çevreden hoşnut razı oldukları kabulü olarak anlaşılmaktadır. Oysa, burada önerilen türden bir çalışmanın öncelikli olarak belirlenen dönüşüm alanında oturan/yaşayanlarla yapılması ve proje öncesinde beklentilerinin tespit edilmesi ilk adım niteliği taşımalıdır. Daha sonrasında proje ve uygulama süreçleri ardından yapılacak değerlendirmeler neticesinde gerçekçi beklenti ile yaşama koşulları algısına ilişkin bütüncül fikir edinilmesi mümkün olabilecektir.  Araştırma çalışması için oluşturulduğu ifade edilen kavramsal çerçevenin temel çalışmalarından birisi olan ‘residential satisfaction in council housing’ (1990) başlıklı çalışma fazla güncel olmayıp sadece refah devleti koşullarında sağlanan ‘kiralık sosyal konutları’ konu edindiği için kısıtlı bir boyutta konuyu ele alıyor olup, karşılığı ülkemizde olmayan bir olguya ilişkin değerlendirme sunmaktadır. Bu nedenle ya kaynakça güncellenerek kapsamlı hale getirilmeli ya da bu temel farklılıklar ifade edilerek verilerin nasıl özgül koşullarımıza uyarlandığı açıklıkla ifade edilmelidir. Oluşturulduğu ifade edilen kavramsal çerçevenin ‘yerinden etme’ olgusunun çok boyutlu tartışılmasını mümkün kılması çalışmanın sonuçlarının kapsamlı olması açısından önem taşımaktadır. Bu tartışmanın daha kapsamlı ve yazına referansla yapılması yerinde olacaktır. Örnek vermek gerekirse, konut politikaları konusunda alanının en önemli bilimsel dergisi olan Journal of Housing and Built Environment dergisinin taranması yararlı olacaktır. Son olarak proje konusu özgündür ancak, araştırmanın literatüre katkısı, yöntemi, alt soruları ve başlıkları gelişmemiştir. Bu yüzden, proje önerisinin özgün değeri tam olarak aktarılamamıştır.     	3,00
“Temel amacı, konut bazlı yaşam kalitesinin değerlendirilmesinde CBS tabanlı ÇKKV (Çok Kriterli Karar Verme) yöntemleriyle yeni bir MKDS (Mekansal Karar Destek Sistemi) geliştirmek” olan bu proje önerisi, geliştirilen sistemi Kayseri kenti özelinde konut bazlı yaşam kalitesinin değerlendirilmesi, klasik ve bulanık yaşam kalite indekslerinin hesaplanması ve yaşam kalitesi tematik haritalarının oluşturulması amacıyla kullanmayı hedeflemektedir.  Böylece önerilen proje ile elde edilen katsayıların Kayseri’nin mahalle bazında yaşam kalite seviyesini sayısal olarak belirlemesi planlanmakta ve sonuçların merkezi ve yerel yönetimlerin vereceği hizmet standardını oluşturmada ve ileride yapılacak çalışmalar için hizmetleri geliştirmede yol gösterici olarak kullanılabileceği öngörülmektedir.Coğrafi bilgi sistemlerinin çok ölçütlü değerlendirme, analitik ağ ve hiyerarşi süreçleri ve bulanık mantıkla entegrasyonu çalışmaları değerli çalışmalardır, bu noktada proje özgün değer taşımaktadır. Yaşam kalitesi çalışmalarında yeni mekânsal karar destek sistemlerini geliştirmek yine yenilikçidir. Ancak projede şehir planlamanın önemli araştırma konularından olan kentsel yaşam kalitesi konusunda bazı eksiklikler bulunmaktadır. Kentsel yaşam kalitesini ölçmede belirlenen kriterlerin saptanmasında hassasiyetle üzerinde durulmalıdır. Projede belirlenen 10 ana kriter içinde Kültürel yeterlilik kapsamında sinema-tiyatro-opera-kütüphane, müze yeterliliği, ekonomik açıdan banka mevduatı, vergi, kamu yatırımı, hane halkında otomobil sahipliliği, elektrik-su tüketimi, havayolu kullanımı gibi kriterler vb. pek çok kriter göz ardı edilmiştir. Ayrıca projenin birkaç yerinde Kayseri ili, bazı yerlerinde Kayseri kenti olarak yazılmıştır. Örneklem alanı neresidir, il bütünü mü yoksa kent merkezi mi belli değildir. Proje kapsamında mahalle detayında bir çalışma önerilmiştir. Hangi mahallelerde nasıl bir örneklem planıyla anket çalışması yapılacak belli değildir. Dolayısıyla mekânsal bu çalışmada otomasyon ve bilgisayar yazılımı kısmı ön plana çıkmakta, coğrafi-mekânsal-konumsal yönü zayıf kalmaktadır.Literatürde mevcut AHP, ANP, ELECTRE gibi çok kriterli karar verme teknikleri ve Bulanık Mantık temelli yaklaşımlar ve uygulamalar yere ve ağırlıklandırma vektörlerine bağımlı olarak çok farklı sonuçlar verebilmektedir. Proje önerisinde bu tekniklerin birbirleriyle karşılaştırılarak eleştirel bir değerlendirmesine yönelik yaklaşım olumlu bulunmaktadır. Ancak, proje formülasyonunda yönteme dair değerlendirme ile uygulama aşamalarının hangisinin öne çıktığı açık seçik olarak belirtilmemiştir. Şayet, vurgu yaşam kalitesi üzerinde ise, proje formülasyonunda bu alana, konum temelli çok ölçütlü değerlendirme yöntemlerinin karşılaştırmalı değerlendirmesi amaçlanıyor ise vurgunun metodoloji üzerinde olması beklenir. Bu ikinci alternatif seçiliyorsa, Kayseri’de önerilen yaşam kalitesi araştırması bir görgül uygulama örneği oluşturacaktır. Bu konudaki seçimin revize projede çok net olarak ifade edilmesi gerekmektedir. Yaşam kalitesinin değerlendirilmesinde web tabanlı mekânsal karar destek sisteminin ilk olarak Kayseri Büyükşehir Belediyesi için oluşturulması bilime ve kurama katkısının ileri düzeyde olacağı anlamına gelmemektedir. Önerilen bu proje çalışmasına ait analizlerin Coğrafi Bilgi Sistemleri kullanılarak yapılması suretiyle “Geleneksel Analitik Etüt” çalışmasından farklı ve yeni bir çalışma olmadığı görülmektedir. Daha önce iki kere sunulan proje önerisinin, bir önceki başvurunun ortak raporunda belirtilen “özgün değerinin yeterli bulunmaması eleştirisi ve ayrıntılı gerekçelerini” yanıtsız bıraktığı belirlenmiştir. Bu durumun, projenin ilk sunulduğu dönem eleştirilerine cevap veren panel raporuna yönelik iyileştirmelere gidilmesinden kaynaklandığı belirlenmiştir. Bu noktada projenin son değerlendirilmesindeki eleştiriler yanıtsız kalmaktadır. Ayrıca söz konusu eleştirilere yanıt olacak herhangi bir bilginin yeni proje önerisi metnine de eklenmemiş olması uygun bulunmamıştır.	3,50
Üçüncü defa önerilen proje, kentsel tasarım tekniklerinde kullanılan çevresel ve görsel değerler analizi veya kentsel imge analizi gibi algı tekniklerin Adana kentinde uygulanmasına yönelik bir çalışmadır.Proje ile ilgili hazırlanan önceki ortak raporunda belirtilen “kimlik, anlam ve algı kavramlarının her biri günümüzde ayrı ayrı kuramsal yaklaşımlarla ele alınmakta ve farklı yöntemlerle araştırılmaktadır. Bu bağlamda literatür araştırması ve dolayısıyla kuramsal çerçevede önemli kavram karmaşaları bulunduğu düşünülmektedir” yargısında belirtilen kavram karmaşasının, projenin yeni önerisinde de devam ettiği görülmektedir. Bu durumun başlıca nedenini “kimlik”, “anlam” ve “algı” kuram ve araştırmalarının tek bir araştırma metodolojisiyle ele alınabileceği düşüncesi oluşturmaktadır. Bu noktada aşağıdaki tespitler yapılmıştır:1. Literatürde kentsel kimlik öğeleri ile ilgili çalışmalara yer verilmesine rağmen öneri projede Adana kenti için kentsel kimlik öğelerinin belirlenmesiyle ilgili herhangi bir kriter, yöntem ya da kabul tanımlanmamaktadır.2. Proje önerisinde kullanılması düşünülen Lynch’in kent imgesini tanımlayan beş öğesi bir kentin algılanabilirliğini tanımlayan elemanlardır. Kentsel kimlik öğelerinin bir kısmını tanımlasalar bile tümünü kapsamamakta ve kentsel kimlik araştırmalarından çok kentin algılanabilirliği ile ilgili yapılan araştırmalarda kullanılmaktadırlar.3. Algı teorileri bağlamında projede yer alan Gestalt kuramının ilkeleri benzer bir şekilde kent kimliğini oluşturan öğeleri tanımlamaktan çok nasıl algılandıklarını gruplandırma ilkeleri üzerinden tanımlamaktadır.4. Projede sözü edilen kentsel “anlam” ile ilgili araştırma ve yöntemler literatürde bulunmamaktadır. Ayrıca araştırmanın kurgusunda kentsel anlamın nasıl belirleneceğine dair bir açıklama da yer almamaktadır.Bu noktada bir önceki projenin ortak raporunda belirtilen “Bu nedenle araştırmanın kuramsal çerçevesi Gibson’ın algı teorisinden kentsel algı kuramlarına kadar genişleyen bir perspektifte ele alınmalı, kentsel kimlik ve kentsel anlam öğelerine gereğinden fazla vurgu yapılmamalıdır” eleştirisi gözden kaçırılmış görünmektedir. Bu kavram karmaşasının, öneri projenin “kentsel kimlik ve algılanabilirlik” araştırması olarak ele alınması ve kuramsal çerçevesinin buna göre oluşturulması durumunda düzeltilebileceği düşünülmektedir. Bir önceki projenin ortak raporunda belirtilen “Bu konuyla ilgili literatürde benzer değişkenleri ele almış araştırmalar verilmiştir ancak önerilen proje, şimdiye kadar ele alınmamış soyut kavramların modellenmesi gibi ilk defa uygulanacak bir yaklaşım tanımladığı iddiasında olduğundan kendi özgün çerçevesini tanımlaması beklenmektedir. Bu nedenle kriterler de bu çerçeveye uygunlukları tartışılarak belirlenmelidir. Bu bağlantı, kuramsal çerçeve oluşturulurken yeterince irdelenmemiştir.” eleştirisi ile ilgili özgün çerçeve ve metodoloji tartışmasının bu proje önerisinde de cevapsız bırakıldığı görülmektedir. Bunun yerine projede özgün değer olarak Gestalt kuramlarından sıklıkla kullanılan dört kriterin matematiksel olarak tanımlanabilir kavramlara dönüştürülme çabası belirtilmektedir. Bu durumun benzer araştırmalara göre nasıl bir farklılık ve üstünlük oluşturacağı noktası tanımsız bırakılmıştır.Önceki proje raporuna eleştiri olarak sunulan “Literatür alanında bu tür bir modelin neden bugüne kadar denenmemiş oluşuna ilişkin bir sorgulamanın yapılmamış olması” hala önemli bir eksiklik olarak değerlendirilmektedir.Bu hususlara ek olarak, sahada yapılan ve dolaşan kişinin algısına bağlı bu subjektif analizler uzman olarak belirtilen, mekansal çalışan şehir plancısı, mimar ve peyzaj mimarlarından oluşan ekiple sanal olarak nasıl yapılacağı, sanal tur yaptırılarak Gestalt yaklaşımı ve Lynch’in başlattığı kent algısı ve kent imgesi araştırma programıyla bağlantının nasıl işleneceği daha açık vurgulanmalıdır.Sonuç olarak, kentsel kimlik, anlam ve algı farklı yöntemlerle araştırılıp matematiksel olarak tanımlanması ve karşılaştırmalı olarak irdelenmesi sonucu matematiksel olarak nasıl tanımlanacağının açık ve tam net olarak ortaya konulmadığı görülmektedir. Oluşturulacak model parametrelerinin ilgili uzmanlara göre göreceli olarak değişmesi, oluşturulacak modelin nasıl etkileneceği belirsizdir. Zihinsel haritaların, kenteki algı düzeyini ölçen/gösteren matematiksel ifadeler altlık olarak nasıl oluşturacağı tam net değildir. Bu nedenle, bilime ve kurama ne derecede katkıda bulunacağının tam olarak ifade edilmediği tespit edilmiştir.	2,80
Proje önerisinin yeni arşiv belgeleri ve konuyla ilgili birincil kaynaklara dayanacağı öngörülmektedir. Bu bağlamda proje ekibinin yaptıkları araştırmaların neticesinde, Paris'te bulunan Dışişleri Arşivi (Archives Diplomatiques du Ministere des Affaires Etrangeres) envanterindeki Europe-Turquie 1981-1985 tasniflerinde yer alan 5574 kodlu Genocide Armenien, 5575, 5576, 5577 ve 5578 kodlu Terrorisme Armenien, Attentats, Condamnations, Generalites dosyalarından yaklaşık 4.000 belgenin temin edilmiş olması dikkate değerdir. Ayrıca dönemin yerli ve yabancı basınında ve mümkün olduğu kadarıyla yerli arşivlerinden elde edilecek olan arşiv malzemesinin de çalışmada kullanılması öngörülmektedir.Proje önerisinde de zikredildiği gibi, “bu çalışma, zamanlama itibariyle, Ermeni bakış açısıyla 2015 yılının sözde soykırımın 100. Yılı olması hasebiyle, bu süreçte Türkiye üzerinde gerçekleştirilmek istenen, iç politika eksenli politik baskılara karşı Fransa örneği temelinde bir argüman geliştirmeyi hedeflemektedir” denilmekte, bu hedef bir tarih araştırmasından ziyade bir politika analizine gönderme yapmaktadır. Oysa bu analizler açık kaynaklar üzerinden müteaddit defa yapılmıştır. Üstelik projede varılmak istenen sonuçlar da proje önerisinde verilmiştir. Elde mevcut 4.000 sayfa belge ile hangi özgün değerin yakalanacağı belirsiz bırakılmıştır.  Proje önerisinin bir tarih analizi mi olacağına, yoksa siyaset bilimi-uluslararası ilişkiler perspektifi içerisinde bir araştırma mı olacağına karar verilememesinden kaynaklanan bu karmaşa, projenin gerek yapılabilirliğini gerekse de özgünlüğünü belirgin biçimde zayıflatmaktadır. “Amaç ve Hedefler” kısmında listelenen hedeflerin her biri ayrı bir araştırma konusu olarak durduğu gibi, örneğin, 1. Madde (Fransa'nın Ermeni sorunundaki tarihsel rolü nedir, bu rol hangi sebeplerle ortaya çıkmış ve şekillenmiştir?) kendi başına bir tarihsel araştırma konusuyken, 4. Madde (Sözde-soykırımın tanınmasında iç politik dengelerin rolü var mıdır? Seçmen odaklı bir karar mı olmuştur?) çok farklı bir alanın sorunsalıdır ve bir politika analizidir. Ayrıca, proje önerisinde, Fransa hükümetinin zikredilen politik tutumunu, Ermeni meselesindeki hangi akademik araştırmalara dayandırdığı, onu nasıl haklılaştırmaya çalıştığı sorusunun sorulmaması ciddi bir eksikliktir. Zira nasıl Türkiye’nin bu sorundaki resmi tezi belli akademik çalışmalara dayandırılıyorsa, benzer bir mekanizma Ermeni sorununda farklı pozisyon alan ülkeler için de geçerlidir. Böylesi bir projenin, Fransa hükumetinin temel aldığı tarihsel araştırmaları da incelemesi ve buradaki ilişkiyi analiz etmesi beklenirdi (Projenin seçilmiş kaynakçasında da proje ekibinin böylesi bir sorunsalı gündeme aldığına dair bir ipucu yoktur).Sonuç olarak, proje önerisinin konusuyla ilgili herhangi bir yaratıcı ve yenilikçi teori ya da kavramsal çerçeve sunma iddiası yoktur. Aksine Ermeni Meselesi ile ilgili alışılageldik yaklaşımları, bugüne kadar kullanılmamış yeni bir kaynak malzemesi üzerinden yeniden üretme eğilimi dikkat çekmektedir. Bu proje önerisinin tarih alanından çok siyaset bilimi ve uluslararası ilişkiler disiplinleri çerçevesinde değerlendirilmesi daha yerinde olurdu. Ancak projenin mevcut ekibi ve tasarımıyla, bu disiplinler çerçevesinde de özgün değer üretme ihtimalinin düşük olduğu söylenebilir.	2,00
"Proje önerisinde, Anadolu'nun kadın profilinin ve kadınların adalet arayışlarının, Bursa, Trabzon, Edremit, Antep, Konya ve Amasya şehirlerinin incelenerek ortaya konulacağı belirtilmekte; ayrıca, ""ilk defa bu ölçüde mahkeme ve arşiv belgesi taranarak karşılaştırmalı bir şekilde Anadolu'da kadın konusu[nun] ele alınacak” olması, konunun özgün değeri olarak ortaya konulmaktadır. Bu altı kazanın seçiliş nedeni ise, hem şer'iye sicillerinin mevcut olması ve hem de bu şehirlerin Anadolu'yu temsil edeceğinin umulmasıdır.Mahkeme kayıtlarına dayanarak 17. Yüzyıl Anadolu kadınını incelemeyi amaçlayan proje önerisi, kadınının adalet önünde hak arama sürecini araştırmak gibi oldukça önemli ve bir o kadar da iddialı bir konuyu kapsamaktadır. Projede iki özgün değerden bahsedilmektedir: 1. Konunun çok sayıda kentin mahkeme kayıtlarına dayanılarak çalışılacak olması, 2. Sosyal bilimlerin farklı alanlarına veri sağlanacak olması.Bir projenin özgün değeri ne kadar çok kaynak kullandığıyla değil alandaki çalışmalara hangi yeni bakış açılarını sunduğuyla ölçülmelidir. Önemli olan projenin sorduğu sorular ve ürettiği problematiklerle alana hangi yeni katkıları eklediğidir. Oysa önerinin ""Özgün Değer"" bölümünden bu konuda hiçbir açıklamaya yer verilmemiştir. Projede çok sayıda mahkeme defterine dayanmanın yeterli olabileceği düşünülmüş olmalıdır. Ayrıca, proje kapsamında, somut olarak neyin inceleneceği, dolayısıyla önerinin özgün değeri başarıyla ortaya konulamamıştır. Proje ekibi, sunmuş olduğu projeyi farklı kılacak olanın Anadolu'nun tümüne dair fikir verebilecek düzeyde örneklem seçilmiş olmasını iddia etmekte; projeyi özgün ve farklı kılanın tam da bu olduğunu ileri sürmektedir. Ancak, kapsamın bu kadar geniş tutulması projeyi özgün değil, ancak uygulanamaz kılmaktadır.Şüphesiz, bir araştırmanın özgünlüğünü tartmanın en iyi yolu araştırmacıların mevcut literatüre hakimiyetini test etmektir. Projede sunulan kaynakçada, ilgisiz eserlere yer verilmesi uygun görülmemiştir. Eserler içerisinde alanda ders kitabı olarak bulunan bazı temel başvuru eserlerinin bulunması, kaynakçanın proje konusuna hasredilmiş bir liste görünümünde olmadığını kanaatini oluşturmuştur."	2,00
"Önerilen projede Lale Devri kadınları hakkında orijinal verilerin ortaya çıkartılması ve Lale Devri ve sosyal olaylara kadın penceresinden bakılması hedeflenmiştir. Bu hedef önemli olmakla birlikte sosyal olaylara ve bir döneme kadın penceresinden nasıl bakılacağı ve bu bakışın hangi açıdan özgün olduğu açıklanmamıştır. Bu çalışmanın Osmanlı tarihiyle ilgili şimdiye kadar yapılan kadın çalışmalarından yaklaşım, ortaya konulan sorular ve meseleler açılarından hangi bakımdan farklılaştığı belirtilmemiştir. 17. yüzyılda Galata ve Eyüp gibi iki mekandan birincisinin ""muhafazakar"" ikincisinin ""gayr-i Müslim"" olarak tanımlanması bir hayli şüpheli bulunmuştur. ""Farklı unsurların bir arada yaşayışlarının aynı ve farklı yönlerinin ortaya konulması"" şeklinde ifade edilen amacın ise önemli olmakla birlikte önerilen projenin ana konusu olan ""kadın penceresinden bakmak""la ilişkisi belirsiz bırakılmıştır. Bu nedenlerle projenin özgün değerinin net olmadığı kanaati oluşmuştur.Ayrıca, projenin özgün değer kısmında geçen ""Osmanlı toplumunda yoğun bir nüfusa sahip oldukları hâlde devlet idaresinde görev alamayan kadınlar"" veya ""örgün eğitim sisteminde de görev alamadıkları gibi bu hizmetten de faydalanamamaktaydılar"" tanım ve tespitleri son derece problemlidir. Proje önerisi, 18. yüzyılın ilk çeyreğiyle ilgilidir. Bu dönemde örgün eğitim yapılmamaktadır. Örgün veya kitlesel eğitim Sanayi Devrimi'nden sonra ortaya çıkan yeni toplumsal yapının bir ürünü olup 19. yüzyılın sonlarından itibaren yaygınlaşmaya başlamıştır. Kavram ve bilgiler proje metninde son derece problemli bir bağlamda kullanılmıştır.Kadın tarihi ile ilgili literatüre projede yer verilmediği tespit edilmiştir. Kadın tarihi ile dönem ve kurum tarihi birbirine karışmaktadır. ""Osmanlı kadın tarihi ile ilgili genel veya lokal olarak yapılmış çalışma oldukça azdır. Gerek Osmanlı'nın son zamanlarında gerekse Cumhuriyet'in ilk yıllarında bazı tarihçiler konuyla ilgili çalışmalar yayınlamışlardır"" deyip ardından da Ahmef Refik ve Çağatay Uluçay'ın eserlerinin sıralanması bu zihinsel karışıklığın bir dışavurumudur. Ahmed Refik'in “Kadınlar Saltanatı” bir dönem tarihi, Uluçay'ın “Harem”i ise bir kurum tarihidir. Yine zikredilen Uluçay'a ait “Padişahın Kadınları ve Kızları” kitabı salt listelerden oluşan bir derleme çalışmadır ki, proje ekibinin kadın tarihi literatürü kapsamında doğrudan ve öncelikli olarak bu çalışmaları zikre değer bulması kadın tarihinden ne anladıklarını ve aslında kadın tarihinden neyin anlaşılmaması gerektiğini ortaya çıkarmaktadır. Literatür özeti kısmında Fariba Zarinebaf'ın Crime and Punishment in Istanbul: 1700-1800 başlıklı kitabına atıf yapılırken doğrudan proje konusu ile ilgili “Lale Devri'nde Kadın” makalesi değerlendirilmemiş; söz konusu makale sadece kaynak listesinde verilerek geçilmiştir.Ayrıca, Madeline Zilfi'nin muhtelif çalışmaları listelenmesine rağmen Osmanlı'da kadın ve kölelik konulu son kitabına (Madeline C. Zilfi, Women and slavery in the Late Ottoman Empire: The Design of Difference (New York: Cambridge University Press, 2010)) projede yer verilmemiştir.Proje önerisinde, literatür değerlendirmesinden literatürün ham biçimde özeti anlaşılmıştır. Proje ekibinin literatüre dair söyledikleri, kendi tezlerini yalanlarken bu çelişkilerin herhangi bir biçimde aydınladığı tespit edilmiştir. ""Dror Ze'evi, seyahatnameleri ve sicilleri karşılaştırarak XVI. ve XVII. yüzyılların sosyal, ekonomik ve politik ortamlarında Osmanlı kadınının varlığını ortaya koymaya çalışmıştır. Ze'evi, kadınların Batılı seyyahların bahsettiği gibi eğitimsiz, vakitlerini evde geçiren, haklarının farkında olmayan bilinçsiz insanlar olmadıklarını aksine kadınların şehrin sosyal ve ekonomik hayatına aktif olarak katıldıklarını vurgulamıştır"" derken Ze'evi'nin, kendisinin Osmanlı kadınının ancak Lale Devri ile toplumsal hayata aktif biçimde katılmaya başladığı tezinin yalanladığının farkında olunamamıştır. Dahası, proje yürütücüsü, kendi doktora tezinde de 17. yüzyıl Balıkesir'inde kadınların pekala erkekler gibi hukuki haklarının savunucusu konumunda olduklarını ileri sürdüğünü ifade etmektedir. Pekala, halihazırda 17. yüzyılda hukuki bakımdan Osmanlı mahkemelerinde adaletin lezzetini tatmış, toplumsal hayatın aktif katılımcısı Osmanlı kadınına Lale Devri'nin ""liberten"" ortamının getirdiği yenilik nedir? Proje yürütcüsünün tezleri, bizzat Lale Devri abartısının geçersizliğini kanıtlamaktadır. Söz konusu tezlerin geçerliliği, kadın tarihi çalışmaları bağlamında kavramsal ve kuramsal tutarsızlıkları ayrıca tartışılabilir; ancak bizim burada gösterilmek istenen projenin kendi içerisinde barındırdığı çelişkilerdir, yoksa yürütücünün doktora tezinde ileri sürdüğünü söylediği tezin geçerliliğini tartışmak değildir. Literatür özetinde ve kaynaklar listesinde, Ahmed Refik, Tülay Artan, Selim Karahasanoğlu, Shirine Hamadeh, Fariba Zarinebaf, Madeline Zilfi dostça peşisıra durmaktadır; ancak bu yazarların söylediklerinin birbirleri ile hiç de bağdaşmayan tezler ileri sürmeleri yeterince irdelenmemiştir. Shirine Hamadeh'in bu proje önerisinde bahsedilen konularla doğrudan ilgili kitabına [HAMADEH  S., Şehr-i Sefa: 18. Yüzyılda İstanbul, çev. İlknur Güzel, İletişim Yayınları, İstanbul, (2010)] sadece kaynakçada yer verilmiş; ancak esere dair tek cümle edilmemiştir.Herşeyden öte, bir proje önerisinde (kaynaklar listesinde) alanın başvuru kitapları hükmündeki sözlüklerin yeri nedir? Projede, Türkiye dışında İngilizce'de basılmış bazı sözlüklere [örn. SOMEL S. A., Historical Dictionary of the Ottoman Empire, The Scarecrow Press, Inc. Lanham, Maryland, and Oxford (2003)] yer verirken neden örneğin aynı mantık örgüsü içerisinde Mehmet Zeki Pakalın'ın Osmanlı Tarih Deyimleri ve Terimleri Sözlüğü ya da Mithat Sertoğlu'nun Osmanlı Tarih Lugati'ne yer verilmemiştir? Bu sözlüklerin bu proje önerisi ile alakası nedir? İsmail Hakkı Uzunçarşılı'nın dahi kaynaklar listesinde verilen Osmanlı Tarihi külliyatının 5. cildinin 1. kısmı değil, 4. cildinin 1. kısmı ""Lale Devri"" adı verilmiş dönemi kapsamaktadır. Kaynaklar listesinde Ronald Jennings'e aitmiş gibi gösterilen makalenin (""Osmanlı Tarihyazımında 'Lale Devri': Eleştirel Bir Değerlendirme,"" Tarih ve Toplum: Yeni Yaklaşımlar, 7, 129-144, 2008) yazarı, Selim Karahasanoğlu'dur. Kaynaklar listesindeki tezler kısmında, adında Lale Devri geçen çalışmalar hızlıca bir veritabanından taranmış ve buraya yerleştirilmiş gibi gözükmektedir. Böylece, adında Lale Devri geçmeyen ama bu dönemi incelemiş doktora tezleri burada yer bulamamıştır. Örnek vermek gerekirse:- Ünlüyol, Aynur, ""Şeriyye Sicillerine Göre XVIII. Asrın İlk Yarısında Balıkesir (1700-1730),"" doktora tezi, Uludağ Üniversitesi, 1995.- Güler, İbrahim, ""XVIII. Yüzyılın İlk Yarısında Sinop (İdari Taksimat ve Ekonomik Tarihi),"" doktora tezi, Marmara Üniversitesi, 1992.- Bayır, Önder, ""XVIII. Yüzyılın İlk Yarısında Manisa'nın Sosyal ve İktisadî Durumu,"" doktora tezi, İstanbul Üniversitesi, 2001.Proje ekibi, literatür özetine nihayet verirken ""tüm bu değerlendirmeler de hem genel Osmanlı kadın tarihi hakkında hem de lale devrini kadın tarihi açısından ortaya koyan yeterli çalışma bulunmadığını göstermektedir"" dese de ne yazık ki değerlendirmeler bunu ortaya koyamamıştır.Bu açıklamalardan da anlaşılacağı üzere projenin özgün değeri lâyıkıyla ortaya konulamamıştır. "	1,00
Yakın tarihimizin en önemli hadiselerinden birisi hiç şüphesiz Osmanlı/Türk-Alman ilişkileridir. Bu ilişkilerin başlaması, şekillenmesi ve sonuçları daha ziyade siyasi tarih perspektifinden birçok çalışmaya konu olmuştur. Aynı şekilde askeri ilişkiler de ele alınmış olmakla birlikte, yapılan çalışmalar somut veriler ve sonuçlar vermekten uzaktır.  Bu vesile ile bu ilişkilerin en belirgin süreci ve esasında sonucu da olan 1914-18 yılları arasının seçilmesi ve özellikle Osmanlı ordusunda hizmet eden Alman subaylarının üzerinden araştırılacak olması bu çalışmaya özgün değer katmaktadır. Bu proje önerisi, şimdiye değin üzerine derinlemesine bir akademik çalışma yapılmamış bir konuya odaklanması ve bilhassa da Türk araştırmacıların yeterince kullanmadığı bu Almanya’daki arşiv kaynaklarını (mesela Alman askerî arşivi (Bundesmilitaerarchiv) ve Dışişleri Bakanlığı arşivi (Politisches Archives Auswaertigen Amts)) kullanmak istemesi açısından, genel olarak son dönem Osmanlı tarihi ve özel olarak da Birinci Dünya Savaşı tarihi alanına özgün bir katkı yapma potansiyeli taşımaktadır. Alman arşivlerinin Osmanlı arşivleriyle (gerek ATASE gerekse de Başbakanlık Osmanlı Arşivi) birlikte incelenecek olması projenin özgünlüğünü arttırıcı bir unsurdur. Birinci Dünya Savaşı’nda Osmanlı ordusundaki Alman subayları ve rolleri hakkındaki mevcut bilgi, Liman von Sanders gibi en üst düzey kişiliklere dair belli anlatıların ötesine geçememiş olduğu için, projenin mevcut literatüre önemli bir katkısı olabilir. Daha da önemlisi, proje ile elde edilecek yeni bilgiler, 1914-1918 yılları arasındaki Osmanlı tarihinin en kritik döneminin aydınlatılması noktasında özgün katkı sağlayacaktır. Bununla beraber, araştırılması oldukça güç olacak siyasi ve stratejik parametreleri ile askeri-teknik hususları bünyesinde barındıran bu konunun sorunsallaştırılmasına yetecek derecede bir kavramsal çerçeve ve yöntem geliştirildiğini söylemek zordur. Proje önerisi mevcut haliyle özgün bir konuda özgün kaynaklara başvurmayı vaat eden ve fakat bunu alışılageldik betimleyici tarih yazıcılığı metodolojisi ile yapmayı öngören bir hüviyete sahiptir.	4,80
Türkiye’de genel olarak çeşitli imge araştırmaları yapılmıştır. Fakat bunların birçoğu örnekleme usulü yapılan çalışmalar veya seyyahların gözlemlerine ait incelemelerdir. Bu tür çalışmalar Türk imgesinin sadece belirli bir yönünü ortaya koymaktadır. Batıda belirli bir toplum nazarından tarihi süreç içerisinde geliştirilen Türk imajının gelişim ve değişiminin bütününü yansıtan bilimsel eserlerin sayısı son derece azdır. Daha önce sunulmuş olan projenin yeni önerisinde amaç yöntem ve özgün değer kısımlarında bu durum kritik edilmiş ve imge çalışmalarına dair literatür değerlendirilmiştir. Montaigne veya Voltaire gibi düşünürlerin eserleri Türk imajı açısından incelenmiş olmakla beraber bugüne kadar Fransız kaynaklarının tamamını içeren bir imge çalışması da henüz ortaya konulmamıştır. Önerilen projede, öncelikle ortaçağ Fransız tarihi kaynaklarının kullanılacak olması, çalışmayı özgün kılan hususlardan biridir. Ortaçağ Fransız tarih kaynaklarının Türklere dair verdiği bilgiler itibari ile değerlendirilecek olması ve bu kaynakların tercüme, tahlil ve analiz edilmesi bilim dünyasına katkı sağlayacaktır. Bu açılardan değerlendirildiğinde proje özgündür.Sadece, önceki panel raporunda vurgulanmasına rağmen öneride hangi kaynakların inceleneceğinin tam olarak belirtilmemesi bir eksiklik olarak değerlendirilmiştir. 	4,20
"Proje kapsamında Osmanlı Hilal-i Ahmer Cemiyeti (OHAC)'ne yapılan Amerika merkezli yardımlar incelenecektir. Yardımları yapan Amerika kıtasına göçle gelip, yerleşen Osmanlı tebaasıdır ve bu durum, bu insanların yerleştikleri bölgelerde kalıcı hale geldikleri, örgütlendikleri anlamına da gelmektedir. Proje Osmanlı Hilal-i Ahmer Cemiyeti'nin önemli bir yardım kalemi durumuna gelen bu grubu inceleyecek Cumhuriyetin kuruluşundan sonra da desteğin devam edip etmediğini sorgulayacaktır. Konuyla ilgili olarak bir ""nicel veri seti"" oluşturmak planlanmaktadır.Projede OHAC'ne 1918-1924 tarihleri arasında Amerika kıtasından yapılan yardımların veri tabanının oluşturulması hedeflenmiştir. Bu tarz bir bilginin kendi başına bir değeri olmakla birlikte kendi araştırma alanına ilişkin hangi sorunların giderilmesinin amaçlandığı, hangi yenilikçi yaklaşımların getirildiği, kavramsal ve kuramsal olarak hangi özgün katkıların yapılması gerektiği konusunda belirsizlikler bulunmaktadır.Önerilen projede Kızılhaç ve ulusal/uluslararası iane/yardım/dayanışma kampanyaları konusunda hem kavramsal hem de farklı ülke deneyimlerine ilişkin çok geniş bir literatür olmasına rağmen bunlara temas edilmemiştir. Dolayısıyla söz konusu literatüre ne gibi bir özgün katkı yapılacağı boşlukta kalmıştır.Özgün değerin ortaya koyulabilmesi maksadıyla yapıldığı düşünülen literatür özeti salt çalışma adlarının zikrinden ibaret kalmıştır. Ayrıca, Osmanlı Hilal-i Ahmer Cemiyeti'nin -genelde her dört yılda bir- hazırladığı ve yayınladığı raporlar gözden kaçırılmıştır. Oysa bu raporlarda cemiyete nereden, ne kadar yardım geldiği konusunda yol gösterici bilgiler vardır. Bu arada Türkiye Hilal-i Ahmer Cemiyeti'nin de bir çalışma raporu basılmıştır. Çocuk Esirgeme Kurumu adına Amerika'ya giden Dr. Fuat Umay'ın gezisi de adeta yok sayılmıştır. Her ne kadar Dr. Fuat Umay farklı bir cemiyet adına Amerika'ya gitmişse de oradaki yardım toplama sırasındaki yaşadıkları projeye katkı sağlayabilirdi. Ayrıca projenin temelini oluşturan New York, Rio de Janeiro ve Buenos Aires'te bulunan arşivler konusunda doyurucu bilgi verilmemiştir. Bu konuda bilgi verilmemesi aşağıdaki soruların cevaplarının öneride yer almamasına neden olmuştur:1- Amerika kıtası ülkeleri gerçekten, somut olarak ne gibi yardımlar gerçekleştirmişlerdir? 2- Temel olarak yardım ve yardımın boyutları biliniyor da bu proje ile detaylar mı öğrenilecektir?"	1,50
"Konu daha önce üzerinde çok az çalışılmış olması bakımından başlı başına ilginç ve özgün kabul edilmelidir. Proje, Osmanlı'nın son dönemleri ile Cumhuriyet'in erken dönemlerinde devlete hizmeti dokunmuş kişilerin ailelerine yapılan yardımları ve bağlanan maaşları konu edinerek devlet ile vatandaş arasındaki ilişkiyi ve bu ilişkinin Osmanlıdan Cumhuriyet'e geçilirken nasıl dönüştüğünü konu edinmektedir. Proje konusunun özgünlüğü inkâr edilemez; proje başlığını oluşturan Hidemat-ı Vataniyye Tertibi konusunda bugüne kadar yapılmış her hangi bir çalışma yoktur; böyle bir konunun çalışılması mevcut bilgilerimize önemli katkılar yapacaktır; ancak, proje metninde konunun takdimi, özgünlüğüyle paralel ve başarılı değildir; çünkü, bu orijinal konunun pratikle, yani tarihle sağlam bağları kurulamamıştır. Örneğin; özellikle projenin amaç ve hedefleri “Hidamât-ı Vataniye Tertibi”nin siyasi, sosyal, ekonomik ve buna benzer pek çok açıdan çeşitli boyutlarıyla ortaya konulmasıdır"" ifadesinin ayrıntılandırılması gerekmektedir. Literatür özetinde sunulan kaynaklar, zayıf ve güçlü yönleriyle hakkıyla değerlendirilmemiştir. Literatür değerlendirmesinde kaynakların içeriği bilinenemektedir. Dolayısıyla projenin literatürde tespit ettiği hangi boşluğa katkı vereceği ortaya konulamamıştır. Bourdieu ve Foucault gibi düşünürler üzerinden uzun uzadıya kuramsal anlatılardansa Hidemat-ı Vataniye Tertibi'nin çerçevesinin net biçimde ortaya konulması gerekmektedir. Bütün bu teorik ve eklektik pasajların içerisinde konunun ne olduğu net biçimde ortaya konulamamıştır. Nihayetinde bu projenin neyi inceleyeceği net değildir. Literatür özeti bahsi, sadece birkaç kitap ve teze referans verilerek tamamlanmıştır; konuya ilişkin makale taraması yapılmamıştır. Tek sayfalık kaynak listesi, salt Batı dillerindeki yayınlardan oluşmakta ve konu ile alakaları bulunmamaktadır. Örneğin şu referansların konu ile bir münasebeti keşfedilememiştir:- Barkey, Karen. (2008) Empire of Difference: The Ottomans in Comparative Perspective. - Faroqhi, Suraiya. (2000) Subjects of the Sultan: Culture and Daily Life in the Ottoman Empire.  358 pp.- Findley, Carter. (1980) .Bureaucratic Reform in the Ottoman Empire. - Fortna, Benjamin C. (2002) Imperial Classroom: Islam, the State, and Education in the Late Ottoman Empire.  280 pp.- İnalcık, Halil and Quataert, Donald, ed. (1995) An Economic and Social History of the Ottoman Empire, 1300-1914. 1026 pp.Benzer biçimde, aşağıdaki kitabın kapsadığı dönem projenin döneminden tamamen kopuktur:* Göçek, Fatma Müge. (1996). Rise of the Bourgeoisie, Demise of Empire: Ottoman Westernization and Social Change. . 220 pp.Ayrıca, biyografilerin kullanılacağı ifade edilmesine rağmen bir tek somut biyografi referansı verilememiştir. Genel olarak da kullanması vadedilen belgeler (dilekçeler, vb.) konusunda somut olunmamıştır. Özgün değer kısmında yer alan şu cümlenin başlangıcı da ilginçtir: ""Bu çalışma; bürokratik ve altyapısal menzilinin oluşumu 19. asrın başına denk düşen Osmanlı devletinin..."" Proje ekibinin ""Osmanlı Devleti'nin altyapısal menzili"" ile neyi kastettiği anlaşılamamaktadır. ""Osmanlı Devleti'nin model aldığı Batı'dan"", ""Osmanlı devleti modernize edilirken"" ifadelerinden de proje modernleşme paradigması çerçevesi sınırları içerisinde kalındığı anlaşılmaktadır. Oysa, bu paradigma bugün tüm yönleriyle çürütülmüş; geçerliliğini kaybetmiştir."	4,33
"Osmanlı Mizah Basınında Etnisite ve Din projesinin bilim dünyasına ne kazandıracağı belirsizdir. Proje önerisinde, projenin tarih yazıcılığına yeni bir bakış açısı getireceği iddia edilerek özgün değere sahip olduğu belirtilmektedir. Bu yönüyle proje büyük ölçüde abartılmıştır. Osmanlı İmparatorluğu’nun din ve etnisiteye bakış açısı projenin hedef ve amaçlarında gerektiği şekilde değerlendirilmemiştir. Siyasi bir yorum olan Doğu despotizmi kavramı bir hakikatmiş gibi ele alınmıştır. Osmanlıların Batılılaşma dönemindeki etnisite ve dine bakışları klasik dönemdekine göre farklılıklar arz etmektedir. Ancak imparatorluğun sonuna kadar değişmeyen faktör, Osmanlıların çok milletli ve kozmopolit bir yapıya sahip olmasıdır. Proje amaç ve hedeflerinde yapıların açıklamalar bu durumun farkına varıldığına dair ipuçları vermemektedir.Ayrıca, projede özgün değer başlığı altında projenin özgünlüğünden çok, yaygın etki üzerinde durulmuştur. Proje önerisinin bilimsel kalitesi, farklılığı, yeniliği hangi problematiğe cevap verdiği ve tarih bilimine ne gibi metodolojik ve kuramsal katkı sağlayacağına dair bilgi verilmemiştir. Bu başlık altındaki üçüncü maddede ""bu proje ile tarihin sadece askeri tarih, siyasi tarih, sosyal tarih, ekonomik tarihten ibaret olmadığı ortaya konulmuştur. Proje tarih yazıcılığına yeni bir bakış açısı getirmesi açısından özgün bir değer kazandırmaktadır"" ifadeleri kullanılmış olmasına karşın nasıl bir özgün değer içerdiği açıklanmamıştır. Hatta tarihin ne olup olmadığının sanki ilk defa ortaya konuluyormuş gibi bir iddia ise bilimsel ve rasyonel değildir. Projenin tarih bilimine nasıl bir yeni bakış kazandırdığı ise anlaşılamamıştır.  Mizah türünün felsefesi ve Osmanlı mizah dergilerinin sahiplerinin etnik ve dini özellikleri göz önüne alındığında, böyle bir çalışmadan çıkacak sonucun objektif olamayacağı ortadadır. Bu bakımdan, ""çeşitli disiplinlere uzun vadeli bir kaynak niteliği taşıyacağı"" görüşü uygun olmayan bir iddiadır. Yine, benzer çalışmalar hesaba katıldığında, bu projenin, iddia edildiği üzere, ""tarih yazıcılığına yeni bir bakış açısı getirmesi"" mümkün değildir."	1,80
Önerilen proje Türkiye’de İŞKUR tarafından kadın istihdamının artırılmasına yönelik olarak “Kadın İstihdamını Destekleme Operasyonu (KİDO)” kapsamında desteklenen projelerin iktisadi etkinliğini araştırmayı amaçlamaktadır. Araştırma önerisinde, desteklenen projelerin makro etkilerine odaklanılmış olmakla birlikte kadın istihdamının teşvik edilmesine yönelik olan projelerin etkisinin nasıl ele alınacağı yeterince net ifade edilmemiştir. Özgün değerin anlaşılabilmesi için etki analizi kapsamındaki projelerin içerik ve nitelik itibarıyla daha detaylı betimlenerek proje amaçları arasında sayılan pek çok konunun nasıl inceleneceği kapsamlı ve net biçimde ortaya konulmalıdır. Özellikle projelerin yerel düzeyde uygulanmakta olduğu bilgisinden hareketle projelerin etkilerinin mikro (yerel/kentsel) ölçekte incelenmesi önemli görünmektedir.	2,00
Proje önerisinde EUROSTAT tarafından 2007 ve 2011 yıllarında yapılan yetişkin eğitim anketi verileri, 26 AB ülkesi ve Türkiye için birleştirilerek yetişkin eğitimine katılımın belirleyicilerinin ve cinsiyete göre yetişkin eğitimine katılımın Türkiye’de ve AB’de karşılaştırmalı olarak zaman içindeki değişiminin incelenmesi amaçlanmaktadır. Araştırma sorusu ve kullanılacak veri seti düşünüldüğünde proje önerisinin özgün değerinin olduğu söylenebilir. Betimleyici ve ekonometrik analizlerle Türkiye'deki durumun 26 Avrupa ülkesiyle farkının ortaya konacak olması da önem taşımaktadır. Bahsi geçen analizler, veri setindeki diğer 26 AB ülkesi için daha önce yapıldığı için çalışmanın katma değeri Türkiye’ye dair örüntülerin ortaya konmasıyla sınırlı kalmaktadır. Bu proje önerisinin, Türkiye’de yetişkin eğitimi ile işgücü piyasası arasında ilişki kuran bir çalışma olmadığından özgün olma potansiyeli vardır.Ancak, Türkiye ve AB karşılaştırmasının yazına temel katkılarının ne olacağı, Türkiye’ye has demografik özellikler ışığında ortaya çıkan farklılıkların detaylandırılması ve tartışılması önemlidir.	3,50
Proje önerisi çevre iktisadi alanında ekolojik sürdürülebilirlik konusunu ele aldığı için önemlidir. Sürdürülebilirlik konusu çalışılırken daha çok ekonomik aktiviteler ve çevre kirliliği konuları çalışılmış olup, doğal kaynakların kendilerini yenileme süreci ile ilgili çalışmaların literatürde yeterince yer almadığı görülmektedir. Dolayısıyla, çalışmanın literatüre katkı yapma potansiyeli yüksektir. Ayrıca, çalışma sonucunda elde edilecek bulgular ile hangi ülkelerin doğal kaynakları üzerinde baskının arttığı bilgisine ulaşılacağı değerlendirilmektedir. Aynı zamanda Dünya Ticaret Örgütü'nün ileride ithalat ve ihracat koşulu olarak eko etiketlenmeyi zorunlu hale getirebileceği tartışılmaktadır. Bu uygulamanın zorunlu olması halinde projeden elde edilecek  sonuçlar önemli katkılar sağlayacaktır. Öncelikle, bir önceki proje panel değerlendirme raporunda yöntem ile ilgili eksiklikler giderildiğinde özgün değerin artacağı vurgulanmıştı. Buna uygun olarak proje önerisinde ithalat ve ihracatın ekolojik ayak izi verileri üzerindeki etkileri ayrıştırılmaktadır. Her ne kadar bu yönde bir çaba görülmekte ise de bu kapsamda yapılan iyileştirmelere rağmen önemli eksiklikler hala mevcuttur. İthalat ve ihracatın çevre etkisini daha doğru ölçebilmek için ithalat ve ihracatın kompozisyonunun (örneğin toplam ticaret içindeki enerji kaynaklarının payının) önemli olduğu bir önceki raporda da belirtilmişti. Ancak bu proje önerisinde de bu durum göz ardı edilmiştir. Proje önerisi, iddia edildiği gibi tüketimin ekolojik izini, tüketilen malların üretildiği yere göre ayrıştıran ilk çalışma değildir. Bununla ilgili çoklu bölgesel girdi-çıktı modelleri kullanılarak yapılan çok sayıda çalışma mevcuttur. Bu çalışmalarla ilgili genel bir değerlendirme Wiedmann (2009)'da bulunabilir. Bununla birlikte kirlenmenin unsurları iddia edildiği gibi sadece CO2 değerleriyle değil, birçok kirletici unsurun CO2-eşdeğerinin de içerilmesiyle hesaplanmaktadır. Kullanılan kavramların bu çerçevede yeniden gözden geçirilmesi gerekmektedir.Referanslar:Wiedmann, T. (2009). A review of recent multi-region input-output models used for consumption-based emission and resource accounting. Ecological Economics, 69(2): 211-222.	3,60
Proje önerisi, son yıllarda dikkat çeken konulardan biri olan emisyon ticaretini ele alması nedeni ile önemlidir. Diğer taraftan, projede önerilen fiyat hesaplamalarının yapılabilmesi için Türkiye'nin ne kadar emisyon azaltım yükümlülüğü alacağının, emisyon ticaretine hangi sanayilerin dahil olacağının ve bu sanayilerde faaliyette bulunan firmaların her birine verilecek kotaların bilinmesi önemlidir. Emisyon ticaretinin ekonomistler tarafından savunulmasının en önemli nedeni maliyet etkin bir sistem olmasıdır. Bunun anlamı ticarete alıcı olarak dahil olan kirleticilerin alternatifler arasından kendileri açısından marjinal azaltım maliyeti en düşük olanı seçmeleridir. Belirlenecek olan kotalar, kota aşımı halinde uygulanacak cezalar ve firmaların kullandıkları teknolojiler diğer bir deyişle, enerji verimlilikleri davranışsal değişiklikleri ve marjinal azaltım maliyetini belirleyen en önemli unsurlardır. Nasıl bir emisyon sisteminin tasarlanacağı (kullanılmayan kotaların sonraki yıllara devredilip devredilemeyeceği gibi) henüz belirsizliğini korumaktadır. Bunlar dikkate alınmadan yapılacak fiyat analizleri gerçeği yansıtmayacak ve sadece varsayımlarda bulunacaktır. Varsayımlar halinde ise birden fazla senaryo üzerinde düşünülmesi gerekmektedir.Proje önerisinde Türkiye'yle ilgili çalışmanın uluslararası dergilerin editörlerinin ilgisini çekeceği belirtilmektedir. Türkiye'yi bu denli önemli hale getiren nedenler nelerdir? Bununla ilgili bilimsel bir tartışma sunulmadan bu ifadenin iddialı olduğu düşünülmektedir.Projede ileriye sürülen bazı varsayımlardan (kömürün karbon salımındaki payının en fazla olması gibi) bahsedilmektedir.  Bu varsayımların veriler ile desteklenmesi gerekmektedir. Proje önerisinde muhasebe düzenlemeleri uyumlaştırma konusunda uluslararası literatürden bahsedilmektedir. Ancak proje önerisinde bununla ilgili kaynakça belirtilmemektedir. Bu çalışmalar nelerdir? Bununla ilgili bir literatür taramasının da eklenmesi uygun olacaktır. Duyarlılık analizi metodunun kullanılmasının özgün değeri artıracağı belirtilmektedir. Bunun nedeni açık olarak belirtilmemiştir. Metodolojik bir yenilik mi getirilmektedir? Yoksa sadece bu metot, bir soruna ilk kez mi uygulanmaktadır? Bu durum yeterince açık olarak ifade edilmemiştir. Ayrıca, projenin literatürde hangi boşluğu doldurduğu, dolayısıyla hangi açılardan önemli olduğu konusunda literatür özeti kısmında bilgi bulunmamaktadır. Türkiye'de karbon piyasası ile ilgili önceki çalışmalar ele alınarak bunlara atıf verilmesinin uygun olacağı düşünülmektedir.	1,80
"Günümüzde, bankalar başta olmak üzere finans sektöründe faaliyette bulunan kuruluşlarda risk yönetiminde daha etkin sonuçlar getireceğine inanılan ""içsel modeller"" yaklaşımı öne çıkmaktadır. Bu yaklaşım, Basel gibi uluslararası platformlar tarafından da desteklenmektedir. İçsel modeller kullanılarak finansal kuruluşların sermaye yeterlilikleri/sorunları hakkında daha sağlıklı ve erken zamanlı bilgiler oluşturulması hedeflenmektedir. Proje önerisinde yer alan yöntem, finansal istikrarın sağlanması ve korunmasında bir çeşit gereklilik olarak sunulmaktadır.Proje önerisi sigorta şirketlerinin Solvency II sistemine geçişte yaşayacakları alt yapı eksikliklerini ortaya koymakta, mevcut eksikliklerin giderilebilmesine katkı sağlamak amacıyla içsel modellere dayalı öneriler sunmayı hedeflemektedir. Bu bağlamda öneri sigorta şirketlerinin ihtiyaç duyacakları modeller konusunda bilgi kaynağı oluşturabilme potansiyeline sahiptir.Fakat bu analizlerin farklı ülkeler için yapılmış olması ve Türkiye sigorta sektörünün diğer ülkelerden farkının ne olduğu ve neden incelenmesi gerektiğinin projede belirtilmemiş olması projenin özgün değerini önemli ölçüde azaltmaktadır. Proje önerisinde özgün değer olarak iki katkıdan bahsedilmektedir. Bunlardan biri, yurt içindeki şirketleri yurt dışındaki uygulamalar hakkında bilgilendirmek olarak tanımlanmıştır. Ancak Solvency II sistemine geçmek zorunda olacak bu şirketleri bilgilendirmek bir araştırma proje gerekçesi olarak yeterli değildir. Ayrıca Türkiye Solvency II'ye pek de yabancı değildir, çünkü Solvency II için Mart 2009'da ihtisas komisyonu oluşturulmuştur. İkinci özgün değer olarak stokastik modellerin içsel modellere ekleneceği ifade edilmiştir. Sigortacılık araştırmalarında fazla yer almadığı belirtilen Copula yöntemi finans literatüründe bilinen ve kullanılan bir yöntemdir. Bu kapsamdaki modeller, Türkiye'de faaliyette bulunan bazı finansal kuruluşlar tarafından hâlihazırda kullanılmaktadır. Projenin ne tür bir yenilik/farklılık getireceği yeterli açıklıkta ifade edilmemiştir. Proje ile ilgili en önemli problem analizlerin yapılabilmesi için gerekli olan verilerin sağlanıp sağlanamayacağıdır. Proje önerisinde saha çalışmaları ile verinin toplanacağı belirtilmektedir. Proje önerisinde veriye ulaşım konusunda firmalardan herhangi bir izin yer almamaktadır. Bu da projenin yapılabilirliği konusunda şüphe uyandırmaktadır. Elde edilemeyen veriler için önerilen alternatif kaynaklarda (Sigortacılık Genel Müdürlüğü gibi) araştırmalar için gerekli verilerin olma olasılığı çok düşüktür. Tüm bu gerekçelerle, projenin finansal sistem içinde bulunan sigorta sektöründeki problemi ortaya koymakta yeterli olmadığı ve bu problemi çözmek adına yaratıcı/yenilikçi önerileri net bir şekilde ortaya koymadığı düşünülmektedir."	2,67
Projede mutluluk ile ekonomik ve toplumsal alan arasındaki ilişki, İstanbul örneğinde araştırılacaktır. Mutluluk ile ekonomik ve toplumsal alan arasındaki ilişkinin ortaya konulması, farklı kesimler için mutluluk parametrelerinin belirlenmesi çalışmanın özgünlüğünü ortaya koymaktadır. Bu bağlamda mutluluğu etkileyen faktörler için temel bir anketin oluşturulması, daha sonra benzer alanlarda yapılması planlanan çalışmalara temel sağlaması açısından önemli görülmektedir.Proje önerisi, coğrafyanın kendi dinamiklerinden yola çıkarak hazırlanan bir mutluluk endeksini sadece İstanbul için oluşturma hedefindedir. Bu çerçevede, bir önceki başvuruda görülen eksikliklerin kimi giderilmişse de bazı hususlar cevapsız kalmaktadır. Bunlardan birisi herhangi bir yıl veya farklı iller için karşılaştırma olanağının olmadığı bir mutluluk endeksinin özgün bir değer taşıyıp taşımadığı kaygısıdır. Bir diğeri ise öneride gelir merkezli refah analizlerinin eksikliği altı çizilerek belirtilmişken, mutluluk analizlerinin refahı belirtip belirtmediğine dair olan kuşkulara yer verilmemiş olmasıdır. Son olarak proje yürütücüsünün diğer projeleri kısmında yer alan 'Mutluluk Ekonomisi' projesi ile bu proje önerisinin farklılıklarının net olarak açıklanmamış olması kaygı yaratmaktadır. Her iki projenin de İstanbul’da yapılan saha çalışması sonucunda elde edilen verilere dayanacağı anlaşılmaktadır. Ancak bu proje önerisinde yer alan farklılıkların tam olarak neler olduğu açıklanmamıştır.	3,40
Proje önerisinde, hali hazırda projedeki tek araştırmacının koordinatörlüğünde toplanmış bulunan, 2006-2012 tarihlerini kapsayan ve Türkiye’deki girişimcilik sektörü hakkında yapılan Global Entrepreneurship Monitor (GEM) kapsamındaki anket verilerinin incelenmesi amaçlanmaktadır. Proje ile bahsi geçen süre içinde Türkiye’de yeni girişimci olmanın belirleyicileri tespit edilecek ve bunların önem dereceleri saptanacaktır. Projenin yöntem olarak da bazı katkılar yapacağı proje metninde dile getiriliyor olsa da bunların geçmiş literatüre kıyasla açıklayıcılık bakımından ne kadar üstün olduğu konusunda tatmin edici bir bilgi verilmemiştir. Projenin özet kısmında “dünyada yapılan bütün bu çalışmalarda model tahmin edildikten sonra faktörlerin girişimciliğe olan etkilerini ölçen parametrelerin yorumlanmalarının başarılı bir şekilde yapıldığı söylenemez” kısmının son derece iddialı olduğu ve bilimsel geçerliliğinin açık olmadığı düşünülmektedir. Proje ekibinin yayımlamış olduğu iki makale dikkate alındığında, bu proje önerisinde Türkiye’de girişimciliğin belirleyicilerinin ve yaş hususunun tartışılmasının özgün değerinin sınırlı olduğu düşünülmektedir. Ayrıca proje önerisinde analizi yedi yıllık veri ile tekrarlanmasının özgün değer olduğu vurgulanmaktadır. Ancak incelemenin yedi yıla uzatılmasının katkısının detaylı olarak tartışılmamış olması bu açıdan proje önerisinin özgün değerinin değerlendirilmesini zorlaştırmaktadır. Proje önerisinin özgün değerini vurgulamak için kullanacağı yöntemin literatürde yapılmış diğer çalışmalardan daha farklı olacağı belirtilmiştir. Öneride yazılan binary response modelinin şimdiye kadar kullanılan yöntemlerden pek bir farkı bulunmamaktadır. Ayrıca ifade edilen bu farklı yöntem yeterince açıklanmamıştır. 	1,83
"Proje önerisi, afet lojistiği alanında ülkemizde sahada yaşanan sorunların ve afet lojistiği alanına yönelik eğitim ihtiyacının bilimsel yöntemlerle tespit edilmesi; yaşanan sorunların giderilmesi amacıyla gereksinimlere yönelik bir afet lojistiği eğitim programının geliştirilecek olması; afet lojistiği eğitimine bir “standart” getirilerek süreklilik kazandırılması açısından özgünlük taşımaktadır. Ancak Türkiye’deki afetle ilgili mevcut kurumsal yapılanmanın, afet çeşitliliğinin ve farklı kurumlar tarafından verilen önceki eğitimlerin yeterince dikkate alınmaması; yöntemsel açıdan problemlerin bulunması projenin özgün değerini zayıflatmaktadır.  "	2,67
Proje önerisi, kapsam/konusu ve ilgili akademik literatüre katkısı bakımından özgün değer taşımaktadır. Türkiye’deki demokratik anlayışı ortaya koyacak farklı araştırmalar bulunsa da, siyasi parti liderlerinin tümünün konuşmalarının analiz konusu edilmesi, demokrasi anlayışının farklı toplum kesimlerinin benimsediği seçkinler için ne ifade ettiğini karşılaştırma olanağı sağlamaktadır. Bu bağlamda siyasal iletişim alanındaki çalışmaları çoğunlukla seçim kampanyalarını konu edinirken “demokrasi” kavramının sorunsallaştırılmasındaki sınırlılığının aşılmasına katkıda bulunmayı hedeflemesi bakımından özgün değer taşımaktadır.Veri setinin oluşturulmasında kullanılacak yöntemin liderlerin konuşmalarına odaklanan bir çalışma olması bakımından, niteliksel içerik analizi ve söylem analizinin yöntem bilimsel açıdan özgün değer taşımaktadır. Bununla beraber yöntem bilimsel açıdan geliştirilen kapsamlı bir kodlama çizelgesi, bu ve benzeri alanlarda yapılacak olan çalışmalara kaynak olması açısından da önemlidir.    Kapsamı açısından önemli bir boşluğu doldurması beklenen proje önerisi, Türkiye siyasal sisteminde temsil edilmekte olan partilerin liderlerine odaklanarak demokrasi ve bağlamındaki diğer kavramların kullanımını deşifre etmesi bakımından önem arz etmektedir. Ancak liderlerin konuşmalarının demokrasi söylemi bağlamında incelenmesi başka çalışmalarda da gerçekleştirilmiştir, bu çalışmaların bir kısmına projenin literatür taraması bölümünde de yer verilmektedir. Doğrudan “demokrasi” teması doğrultusunda ele alınmasa da bu konuşmaların, seçim söylevlerinin büyük bir kısmının analizinde odaklanılan temalar da (İslamcılık, muhafazakarlık, milliyetçilik gibi) dolaylı biçimde demokrasi söylemini içerimler. Bu anlamda hem yürütücünün hem de araştırmacının daha önce proje konusu ile ilgili dahil oldukları diğer projeler bu projeden çok da farklı bir içerik sergilememektedirler. Örneğin “Demokrasinin Yeniden Yapılandırılması” tartışmaları doğrudan demokrasi söylemini içermektedir. Bu bakımdan, bu projenin özgün değeri güncel veriyi içermesi (2014 yerel seçimleri, Cumhurbaşkanlığı seçimi gibi) ile sınırlıdır.  Proje önerisi amaç ve hedefler başlığında demokrasi kavrayışının disiplinler arası bir yaklaşımla ele alınacağı belirtilmesine rağmen, bunun nasıl sağlanacağı ve sonuçta nereye varılacağı konusunun netleştirilmemiş olması özgün değeri eksiltmektedir. Çalışmanın literatür taraması kısmında konuyla ilgili destek almış diğer TÜBİTAK projelerinin de değerlendirilmemesi projenin özgün değerini azaltmaktadır.	3,83
Proje önerisinin aşağıdaki nedenlerden dolayı özgün olmadığı düşünülmektedir:  Proje önerisi, bugüne kadar sıklıkla çalışılmış bir konuyla ilgilidir. Ayrıca bu konuyu çalışırken mevcut literatüre hangi özgün katkıların yapılacağı ortaya konulamamıştır. Literatür özeti, mevcut literatürü sınıflandırmak, çalışmaları genel kuramsal bir haritaya oturtmak yerine, var olan çalışmaları tek tek özetlemek yoluyla yapılmıştır. Bu da proje önerisinde metodolojik, kuramsal ve kavramsal belirsizliklere yol açmaktadır. Projenin sorun ve ihtiyaç analizi yapılmamıştır. Projenin literatürde önemli bir boşluğu dolduracağı ifade edilmiş ama var olan boşluğun ne olduğu belirtilmemiştir. Ayrıca, proje önerisinde ilgili kavramların yeni bir teorik çerçevede ele alınacağı ifade edilmiş olmasına rağmen bu teorik çerçevenin de açıklaması yapılmamıştır. Proje önerisinde, her bir bölgesel kalkınma ajansının kendisine örnek alabileceği bir model eksikliği ile karşı karşıya olduğu iddiasından hareketle AB ve Türkiye'deki iyi uygulama örneklerinin yaygınlaştırılmasının hedeflendiği ifade edilmektedir. Ancak, bir model oluşturma gayesi, özünde bölgesel kalkınma ajanslarının var olma sebebiyle çelişmektedir. Çünkü her bir kalkınma ajansı bölgenin özelliklerine göre faaliyetlerde bulunduğu için farklılık göstermesi doğaldır. Şayet idari yönden bir model oluşturma gayesi güdülüyor ise, bu da 5449 sayılı Kalkınma Ajanslarının Kuruluşu, Koordinasyonu ve Görevleri Hakkında Kanun ile zaten ortaya konulmuştur. Bununla birlikte, projenin AB ile müzakeresi açılan Bölgesel Politika ve Yapısal Araçların Koordinasyonu başlığına müzakere sürecinde katkı sağlayacağı söylenmekte ama bu katkının nasıl gerçekleşeceğine dair bilgi verilmemektedir.“Yapılacak araştırmalar neticesinde hazırlanacak olan iyi uygulama örnekleri dokümanı ajanslar arası öğrenmeye katkıda bulunacak ve daha etkili uygulamaların yaygınlaşmasını sağlayacak, ajanslar arası kurumsal iletişimin güçlendirilmesine katkı sağlayacaktır” diyen proje önerisi, ajanslar arası iletişimin olmadığını öngörmekte, ama bu kanıya nasıl ulaştığına dair veri sağlayamamaktadır. İyi uygulama örnekleri ile neyin kastedildiği anlaşılamamıştır. Kalkınma ajansının kendisi mi yoksa uyguladıkları projeler mi olduğu belli değildir.Projenin özgün değerinde var olan belirsizlikler araştırmanın yöntemine de yansımıştır. Bu da uygulanacak metodoloji ve tekniklerin muğlak olmasına neden olmaktadır.	1,50
"Proje bilimsel eksikliği ve sorunu ortaya koymaktan daha çok üniversite idari personelinde var olduğu varsayımlanan sorunların tespiti ve çözümlerine yönelik bir öneri getirme amacı taşımaktadır. İlgili örneklem ve kapsadığı çalışma alanına yönelik benzer söylemin ilgili taraflarca (üst yönetim, sendika ya da çalışanlar) da söylenebileceği dolayısıyla bilinen bir yöntemin yeni bir alana uygulanması veya kuramsal/kavramsal katkı sunmak yönüyle projenin özgün değerinin oldukça düşük olduğu görülmektedir.Proje önerisinde, literatür taraması ve analizine 6 ay ayrılmış olması konu hakkında keşifsel bir çalışma yapılmamış olduğunu ortaya koymaktadır. Dolayısıyla araştırmanın sorunsalı net olarak tanımlanmamıştır. Projenin ekonomik ve sosyal yararlılığın nasıl tanımlanıp ölçüleceği, somut ve soyut ölçülerin ne olacağına ilişkin açıklamalar da belirgin değildir.Projenin bir çok yerinde konu hakkında araştırmaların olduğundan, üniversitelerdeki idari personelin sıkıntılarını ele alan üniversite faaliyet raporlarından, idari personele dönük açılımlar içeren üniversite öz değerlendirme raporlarından bahsedilmiştir. Üniversitelerdeki idari personelin sorunlarına ve bu sorunların çözümüne yönelik araştırma ve raporların olması projenin ekonomik ve sosyal yararlılığını azalttığı gibi özgün değerini de zedelemektedir. Bu durumda projenin ne tür bir katkı veya ilerleme sağlayacağı belirsizleşmektedir. Bir anlamda proje; yöntem, kuram ve bilgi üretme bakımında önemli sayılabilecek  bir yenilik getirmemektedir.Proje ekibi projenin idari personeli tek başına çalışma konusu etmesi bakımından önem kazandığını vurgulamaktadır. Projenin kaynakçasından da anlaşılabileceği gibi idari personeli ve sorunlarını tek başına ele alan çalışmalar olduğu gibi projede bahsedilen idari personelin sorunlarını tek başına çalışmalara konu etmeden de ortaya çıkarmak mümkündür. Ayrıca araştırmacıların belirttiği meslek sorunlarının bir çoğu da özele (ikili personel yapısına sahip kurumlara) indirgenmemesi gereken, hemen hemen tüm örgütsel ortamlarda ve tüm çalışanlar için geçerli olabilen sorunlar olup bu sorunlar hakkında da çok sayıda çalışma yapılmıştır. Bu durumda projenin yenilik getirmesini engelleyecektir.Projede üniversiteler gibi ikili personel yapısına sahip kurumların az incelendiği veya yapılan çalışmalarda çalışanlardan bir kesimi üzerinde odaklanıldığı vurgulanmaktadır. Bu iddia hiçbir bilimsel temele dayandırılmamıştır. Ayrıca bu araştırmada sadece idari personeli ele alacağından çalışanların bir kesimi üzerine odaklanacaktır.Projenin birçok yerinde literatürün incelendiğinden bahsedilmiş ancak  hiç atıf verilmemiştir (örn; sh1, özgün değer başlığı sh 7).  Ulusal ve uluslararası literatür araştırmaları sonrasında hiç atıf vermeyen ifadeler yer almamalıdır.  Önerilen proje ikili personel yapısına sahip kurumlardaki personelin yaşadığı meslek sorunlarını incelemeyi amaçlamakta, bu bağlamda da üniversitelerde çalışan idari personelin çalışma ortamı, iş tatmini, örgütsel vatandaşlık davranışı, yönetim, örgütlenme ve özlük işleri ve mali haklarla ilgili sorunlarını değerlendirmeyi hedeflemektedir. Projenin önerdiği araştırma konuları yazında sıklıkla incelenmiş konulardan oluşmaktadır. Zaten proje önerisinin özgün değer kısmında da belirtildiği projenin özgün değeri üniversitelerde çalışan idari personele odaklanmasıdır. Yazında bu kadar çok çalışılmış konuların sadece bağlamsal olarak daha az çalışılan bir ortamda incelemesinin özgün değer açısından tartışmalı olduğu düşünülmektedir."	1,40
"Proje önerisi, yerleşik yabancıların kamu hizmetlerinden yararlanma süreçlerinde karşılaştıkları sorunları, Türk idare sisteminin bu alandaki kısıtları veya imkânlarını ele alan bir araştırma olması nedeniyle özgün bir değere sahiptir. Genel olarak göç konusu ve özelde Türkiye'ye yönelik göç önemli ama çok araştırılmamış bir konudur. Bu nedenle proje bir eksikliği kapatma potansiyeline sahiptir. Ancak proje önerisindeki eksiklikler bu potansiyelin ortaya çıkmasını engellemektedir:Önceki proje önerilerinde var olan dil ve anlatım bozuklukları bu öneride de devam etmektedir. Önceki proje önerilerinde yer alan kimi ifadeler projeden çıkarılmamıştır. Bu nedenle proje önerisi kendi içerisinde çelişkili ifadeler barındırmaktadır. Proje önerisinin literatür özeti kısmında bulunan ve projenin eski haline göre yazıldığı belli olan şu satırlar, projenin kendi kendine eleştirisi niteliğindedir: ""Ayrıca araştırmanın sadece bir ilde yapılması, o ile özel sonuçları gösterebilir. Bu nedenle önerilen çalışma iki ilde heterojen bir profile sahip yabancılarla yapılmaktadır.""Proje uluslararası literatürü daha önceki hakem raporlarına uygun olarak proje önerisine dahil etmiştir, ancak literatür analitik olarak sınıflandırılmamış, bu nedenle literatürün eksikliklerinin neler olduğunu ve bu projenin bu literatüre katkısının nasıl olacağı ifade edilmemiştir. Örneğin projenin sağlık ve güvenlik alanına odaklanacağı belirtilmekle birlikte, uluslararası yazında sağlık ve güvenlik alanlarına yabancılar tarafından erişim konusundaki yazına yeterince atıfta bulunulmamıştır. Güvenlik kavramıyla hangi konulara değinileceği yeterince açıklanmamıştır. Dolayısıyla proje önerisi pratikte Türkiye’de ikamet eden yabancıların sağlık ve güvenlik sektöründe erişmeye çalıştıkları hizmetler konusunda mevcut bilimsel çalışmaların eksikliklerini ve sorunlarını ortaya koymakta yeterli olamamıştır."	3,17
"Endişe ve şevk duygularının siyasal davranış üzerindeki etkisini belirleme amacını taşıyan proje önerisi, ülkemizde giderek popülerleşmeye başlayan siyaset psikolojisi alanında da sıkça çalışılan bir konuyu Türkiye özelinde çalışmayı hedeflemektedir. Proje önerisi bu yönüyle özgün bir değere sahiptir. Ancak projenin özgünlüğünü ve farkındalık yaratmasını güçleştiren şu hususlar tespit edilmiştir:Her ne kadar uluslararası literatüre bağlı kalındıysa da, bireyin duygularının sadece ""endişe ve şevk"" üzerinden inceleme konusu yapılması çekince yaratmaktadır. Ayrıca, duygulara dair tanımlama eksik bulunmuştur.Özgün değeri ve projeden beklenen amaçları sınırlandıracak şekilde proje, siyasal davranışı etkilemede faydacı ve ussal kriterler olarak sadece ekonomik, sağ-sol ideolojik pozisyon alış, siyasi bilgi düzeyi gibi etkenleri ele almaktadır. Sağ ve sol ideolojik cetvelini kullanmakla birlikte, yurttaşlık, kimlik, cemaat, etnisite, din gibi diğer faktörlerin dikkate alınmasında yarar görülmüştür."	4,17
Proje önerisinde kalkınma politikaları açısından bölgesel farklılıkların ve bu farklılıkların zaman içinde azalıp azalmadığı konusunun hem arz hem de talep yönüyle analizi yapılacaktır. Öneri, Türkiye’de gelir ve tüketim davranışları bakımından bölgesel farklılıkların olup olmadığını, bunların belirleyicilerini ve söz konusu farklılıkların zaman içinde azalıp azalmadığını araştırmayı ve varsa bu farklılıkları azaltacak politika önerileri geliştirmeyi hedeflemektedir.Proje önerisi, Türkiye’de tüketim davranışlarına ilişkin tüm bölgeleri kapsayan bir çalışmanın olmayışı, bölgesel farklılıkları hem arz hem de talep yönüyle incelemeyi amaçlaması, bölgelerin tüketim davranışlarına göre yakınsayıp yakınsamadığının Türkiye için daha önce çalışılmamış olması bakımından önemli bulunmuştur. Ayrıca önceki çalışmalardan farklı olarak yakınsama analizinde kullanılan mevcut yöntemlerden tek bir tanesi yerine, zaman bağımlılığı ile birlikte yatay kesit bağımlılığını da dikkate alan alternatif yaklaşımlar veya yöntemler kullanılacak olması bakımından önerinin özgün değere sahip olduğu düşünülmektedir.Projede değişik mal gruplarına olan harcamaların bölgesel farklılıkları, ekonometrik yöntemlerle değerlendirilip, bölgelerin tüketim mal grupları açısından birbirine yakınsayıp yakınsamadığının ortaya çıkarılması öngörülmüştür. Kümeleme algoritması kullanılarak bölgelerin yakınsayıp yakınsamadığı sorusuna cevabın yanı sıra aynı zamanda hangi bölgelerin birbirine yakınsadığının da ortaya çıkarılmasının projenin özgün değerini arttırması beklenmektedir.Bununla birlikte proje önerisinde, Türkiye ekonomisi için daha önce gerçekleştirilen çalışmaların yatay-kesit ve mekânsal bağımlılık etkilerini göz önünde bulundurmadığına değinilmektedir. Ancak, öneride referans olarak yer verilmeyen, bu noktaları göz önünde bulunduran çalışmalar mevcuttur:Yıldırım, J., N. Öcal ve S. Özyıldırım (2009), “Income Inequality and Economic Convergence in Turkey: A Spatial Effect Analysis”, International Regional Science Review, 32(2), 221-254. Yıldırım, J., ve N. Öcal (2006), “Income Inequality and Economic Convergence in Turkey”, Transition Studies Review, 13(3), 559-568. Gelir yakınsaması analizinde mekânsal dağılımı dikkate almanın gerekçeleri net (teknoloji transferi, bölgeler arası ticaret ve girdi/çıktı ilişkileri vs.) iken, tüketim davranışları analizinde mekânsal etkilerinin gerekçelerinin oldukça farklı bir teorik yapıdan beslenmesi gerektiği ortadadır. Bu konu üzerinde durulması projenin özgün değerini artıracaktır.	3,33
Proje önerisinin amacı ürün piyasasındaki rekabet dikkate alınarak teknolojik yenilik yapan firmaların ülkedeki istihdama ne şekilde katkıda bulunduklarının araştırılmasıdır. Çalışmanın özgün değeri, teknolojik yenilik-istihdam ilişkisini piyasa yapısına göre incelemektir. Örneğin, monopol bir firma yenilik sonrasında üretimi kısıp fiyatı arttırmak isteyebilecek dolayısıyla da istihdam çok genişlemeyecek iken, daha rekabetçi bir ortamdaki bir firma yenilik sonrasında üretimi daha fazla arttırmak durumunda kalabilecektir. Teknolojik yenilik (projede bunun karşılığı yeni ürün ve yeni süreçlerin geliştirilmesi olarak alt kırılımlarla tanımlanmaktadır) istihdam ilişkisini ele alan çalışmalar genelde yeni ürün etkisinin ekonominin talep tarafını etkileyip istihdam artışına yol açabileceği sonucuna ulaşırken, yeni süreçlerin tersine arz tarafını etkileyip maliyeti düşüreceği ve dolaylı olarak istihdamı azaltacağı yönünde sonuç bildirirler. Ancak bu bulgunun tersi ve/veya anlamsız ilişki bulan çalışmalar da mevcuttur. Fakat bu çalışmalar değişik veri setleri, endüstriler ve ülkeleri içerse de firmaların içinde bulunduğu endüstrinin yapısının dikkate alındığı çalışmalar değildir. Bu anlamda proje ortaya koyduğu soru itibarıyla, yenilikçi teknolojilerin istihdam sonuçlarına farklı bir bakış getirebilir. Analizler çercevesinde firmanın bulundugu sektörün piyasa yapısı da dikkate alınarak istihdam-teknolojik yenilik ilişkisindeki etkisinin belirlenmesi mevcut yazına önemli katkı sağlama potansiyeline sahiptir. 	3,75
Proje önerisi, sosyal sermayenin ekonomik gelişmeye doğrudan etkisi bulunduğu düşünülen alanlarda (işlem maliyetlerinin azaltılması, işbirliği ve ortak eylemlerin kolaylaşması ve güçlenmesi ve öğrenme olanaklarının yaygınlaşması gibi) yaratmış olduğu dışsallıkların hanehalkı refah düzeyi üzerindeki etkisini araştırmayı amaçlamaktadır. Sosyal sermaye, özellikle ampirik araştırma açısından değerli ve henüz Türkiye'de yeterince incelenmemiş bir alandır. Bu bağlamda proje, geliştirilmiş haliyle, sosyal sermaye literatürüne ampirik bir örnek oluşturma potansiyeline sahiptir. Konunun karşılaştırmalara imkân verecek şekilde ele alınıyor olmasının da araştırma hipotezlerine ve elde edilebilecek sonuçlara zenginlik katması söz konusudur. Ancak çalışmada, sosyal ağların refahla olan ilişkisi ölçülecek olmakla beraber, kavramlar arasında bir karmaşa bulunmaktadır. Özellikle sosyal sermayenin nasıl tanımlanacağı açık olarak belirtilmelidir. Her ne kadar önceki öneriye kıyasla hipotezler soyutlaştırılmış olsa da sosyal sermaye ve hanehalkı refahı arasındaki iki yönlü nedenselliği ortaya koymada yetersiz kalacaktır. Bu çerçevede, refah ve sosyal sermaye arasındaki ilişkide nedenselliğin nasıl tespit edileceği yeterince detaylandırılmamıştır.  Bir önceki proje önerisinden farklı olarak, özellikle sosyal sermaye kaynaklarının belirlenmesi konusunda 'Lin Modeli' kullanılacağı belirtilmektedir. Bu çerçevede, sosyal sermaye ile refah ilişkisinin teorik bir temele oturtulmaya çalışılması olumlu bir gelişme olarak görülmesine karşın, bu modelin kullanılmasının ne gibi bir fark yarattığı ve projeye nasıl bir özgünlük kattığı yeterince açıklanmamıştır.Ayrıca, konunun diğer bir yönünü ortaya koyan ve proje kapsamında kısaca bahsedilen sosyal sermayenin yarattığı negatif dışsallıkların varlığı, bilhassa toplumsal refah ve büyüme üzerinde negatif etkiye yol açacaktır.Sosyal sermayenin veya refahın nasıl ölçüldüğü belirgin olmadığından ve etki analizine dair yöntem de net olarak anlatılmadığından çalışmanın özgün olup olmadığını değerlendirmek de mümkün değildir. 	3,20
Projenin temel özgün değeri, döviz kuru öngörüsünde kullanılmak üzere melez bir yöntem geliştirilmesidir. Araştırmacılar da projenin özgün değerinin döviz kuru tahmini için yeni bir yöntem kullanılmasından kaynakladığını belirtmektedirler. Bununla beraber, projede kullanılan yöntem çerçevesi, proje önerisinde de belirtildiği üzere, daha önce finansal zaman serileri analizlerinde ve tahminlerinde kullanılmaktadır. Ayrıca, döviz kuru tahmini için geliştirilen ve projede belirtilen melez yöntemlerle paralellik taşıyan yöntemlerin literatüre katkısı çok sınırlı kalmaktadır. Bu açıdan projenin özgün değeri net değildir.	2,40
"Proje önerisi, ülkemizde çok çalışılmamış olan, ancak dünyada son dönemde önemi giderek artan ""açık inovasyon"" kavramını İstanbul Sanayi Odasına kayıtlı en büyük 1000 firma örneğinde analiz etmeyi hedeflemektedir. Türkiye'de faaliyet gösteren firmaların açık inovasyon süreçlerine katılımını, diğer firmalardan bilgi alma ve onlara bilgi verme süreçlerini, bu süreçlerin hangi araçlar aracılığı ile gerçekleştiğini ve dışsal bilgi alma/paylaşma araçlarının yenilik ve üretkenlik üzerine etkisini incelemeyi amaçlamaktadır. Ülkemizde inovasyon işbirliği konusunda çalışmalar olmakla birlikte, bu işbirliği sürecinin, firmalar arası öğrenme/öğretme ve bilgi paylaşımı kanallarının Türkiye özelinde derinlemesine bir analizinin eksikliği hissedilmekte ve eldeki projenin bu eksikliği kapatma yönünde bir adım oluşturacağı anlaşılmaktadır. Konunun önemi ve güncelliği göz önüne alındığında, bu konuda uluslararası yazında da önemli açıklar olduğu ve güncel çalışmaların artarak devam edeceği de söylenebilir.Açık inovasyonun etkinliğinin sektör bazında değerlendirilmesi de projenin amaçları arasındadır. Çalışma çerçevesinde Türk imalat sanayi firmalarında açık inovasyon türlerinin saptanmaya çalışılacak olması da anlamlı bir katkı yapma potansiyeline sahiptir. Açık inovasyonun özellikle derinliği ve genişliğinin paydaş türü ve sayısı üzerinden ortaya konacak olması da yazına katkı yapacaktır.  Önceki proje önerisinin muğlaklıkları giderilmiş ve hedefler ile bunlara ulaşırken izlenecek yol daha net ortaya konmuştur. Öte yandan, proje özetinde ifade edilen ""sanayileşmenin derinleşmesi ve yaygınlaşması konusunda farklı bir bakış açısı ve strateji getirmesi"" ifadesi projenin bütünü ve özgün değer bölümü incelendiğinde muğlak kalmaktadır. Ayrıca politika ve strateji geliştirme yönünde projenin yaratabileceği özgün değer vurgusu zayıf kalmaktadır. Ulusal politika dokümanları (UBTYS 2011-2016, UBTYS 2011-2016 eylem planı, BTYK kararları ve kalkınma planı) ile bir takım bağlantıların kurulması beklenmektedir. "	4,60
"Proje önerisi, Yeni Keynezyen DSGE-VAR modelinin Bayesyen tekniklerle tahmini yöntemini kullanarak Türkiye’nin 2023 için hedeflenen kişi başı 25 bin dolar seviyesine ulaşıp ulaşamayacağını değerlendirmeyi amaçlamaktadır. Her ne kadar Türkiye ekonomisinin 10 senelik performansını öngörmek çok önemli bir hedef olsa da, projenin önerilen kısa dönem odaklı yöntemle bunu yapabileceği şüphelidir. Kısa dönemli hareketlerin açıklanmasında kullanılan bir modelin uzun dönemli projeksiyon için nasıl kullanılacağı açık değildir. Bu modelin uzun dönemli projeksiyon ve tahmin için kullanılmasıyla literatüre katkı sağlanacağı belirtilmiştir fakat modelin projeksiyon amaçlı nasıl kullanılacağı yeterli şekilde açıklanmadığı için özgün değer kısıtlı görünmektedir. Proje önerisinde tartışılmış olmasa da DSGE modellerinin Bayesyen yöntemlerle tahminini kullanarak Türkiye ekonomisine dair analizler yapan birçok çalışma mevcuttur (Örneğin; Yüksel (2013), Taştan (2013), Çebi (2011), Alp ve Elekdağ (2011)). Bu projenin katkısı sadece bu yöntemlerle VAR analizini birleştiren Del Negro ve Schorfhiede (2004) DSGE-VAR tekniğini kullanmak olacaktır. Bu tekniğin DSGE’nin sade Bayesyen yöntemlerle simülasyonuyla ve sade Bayesyen VAR (BVAR) tahminleriyle karşılaştırmasını yapan Christoffel, Coenen, ve Warne (2013) çalışması BVAR tahminlerinin genel olarak daha başarılı olduğunu, DSGE-VAR tekniğinin sadece kısa dönemde düz DSGE yöntemlere üstünlük sağladığını göstermektedir. Dolayısıyla DSGE-VAR metodolojisinin kullanılmasının da çalışmanın sonuçlarına yüksek bir katkı sağlaması beklenmemektedir. "	3,00
Proje önerisi, çokça işlenmiş bir konu olan pazarlık sürecini, öncesindeki üretim sürecini farklı şekillerde içselleştirerek üretimin pazarlık üzerindeki etkisini ele almaktadır. Proje önerisinde üretim süreçlerinde tarafların yapacağı katkının pazarlığa tabi olduğu ve ek olarak bu katkının içsel olarak seçilebileceği durumlar incelenmektedir. Bu tip pazarlık ve çıktıyı paylaşım süreçlerinin klasik, üretim tarafının düşünülmediği pazarlık süreçlerinden nasıl farklılaşacağının iki farklı deney kullanarak gözlemlenmesi planlanmıştır. Üretim sürecindeki katkının da pazarlıkla belirlendiği bir deneysel kurgu, ekonomik hayattaki üretim süreçlerinin ne kadar adil olduğuna ilişkin yeni bulgular ortaya koymaya adaydır. Proje sonucunda ortaya çıkması muhtemel verilerin üretim aşaması sonucunda elde edilen ürünün bölüşümü amacıyla yapılan pazarlıkların yapısını anlayabilmek için önemli olacağı düşünülmektedir. Fakat proje önerisinde bahsedilen Giritligil ve Karagözoğlu çalışmasıyla bu proje önerisinin farklılıklarının belirtilmemiş olması özgün değeri değerlendirmeyi güçleştirmektedir. 	4,20
Proje önerisinde 2003 yılından itibaren çek yasasında yapılan değişikliklerin karşılıksız çek sayısı üzerinde anlamlı bir etkiye neden olup olmadığının araştırılması planlanmaktadır. Bu amaçla TCMB elektronik veri dağıtım sisteminden 2008-2014 dönemi için aylık olarak elde edilen karşılıksız çek sayısında herhangi bir yapısal kırılmanın olup olmadığı, herhangi bir kırılmaya rastlanması durumunda ise çeşitli makroekonomik değişkenlerin bu kırılmayı açıklama gücü olup olmadığının ortaya konması hedeflenmektedir.Önerinin hukuk ve uygulamalı iktisat alanlarını bir araya getiren disiplinler arası bir çalışma olması, literatürde veri sıkıntısı nedeniyle örneklerine pek rastlanmayan doğal deney etkisini analiz ediyor olması ve ilgili konuda daha önce çalışma yapılmamış olması proje önerisini özgün kılmaktadır. Projenin, araştırma sorusunun özgünlüğü dikkate alındığında, politika yapıcılara yol gösterici önerilerde bulunma potansiyeli yüksektir. Çek verisindeki değişimler açıklanırken çeklerin ileri tarihli yazılmasının ve kanun değişikliğinin önceden duyulmasının göz önüne alınması, buna uygun bir şekilde verideki kırılmanın kanun değişikliği olmadan önce meydana gelmeye başlayıp başlamadığının sınanması çalışmanın önemini ortaya koymaktadır. Bunun ötesinde, böylesi bir değişikliğin ticari hayata doğrudan etkisi olduğu açıktır. Gündelik hayata etkisi olan bir değişikliğin net etkisinin istatistikî yöntemler kullanılarak ölçülmesi, çalışmanın özgün değerini arttırmaktadır.	4,40
"Proje önerisi amacını, mali devalüasyonun dış ticaret etkilerini ampirik olarak incelemek olarak ortaya koymaktadır. Bu amaç çerçevesinde öneride, son dönemde mali devalüasyonun sıklıkla konu edildiği Portekiz, İspanya ve Yunanistan için, içerisine mali devalüasyonu temsil ettiği düşünülen değişkenlerin de (sosyal güvenlik primleri, KDV) eklendiği çekim modeli uygulaması yapılması öngörülmektedir. Proje önerisi, mali devalüasyonun ticaret üzerine etkisini bir çekim modeli çerçevesinde inceleyen bir çalışma olacağından dolayı bir özgün değer taşıdığı söylenebilir. Bununla birlikte, önceki başvuru panel raporunda da belirtildiği gibi, çekim modelleri literatürde son derece standartlaşmış modellerdir ve bu modellerin uygulamasını gerçekleştiren bir çalışmanın özgünlüğü, temel olarak sorduğu sorunun ilginçliği ve metodun soru ile olan uyumuna bağlıdır.Bu açıdan proje önerisinin mevcut bilim ve teknolojideki herhangi bir eksikliği ve/veya problemi ortaya koyması açısından yeterli olduğunu söylemek mümkün değildir. Mali devalüasyon literatüründe de belirtildiği üzere, bu sürecin ticarette rekabeti güçlendirebilmesinin ve çekim modellerindeki GSYİH üzerinde bir etkisinin olabilmesi için vergi tabanının genişleyebilmesi gibi bazı koşul ve varsayımların üzerinde durulması gerekmektedir. Mevcut öneri  bunlara yeterince değinmemektedir. Dolayısıyla proje önerisinin çekim modeli çerçevesinde mali devalüasyonu kullanması yeni bir yöntem gibi görünse de yöntemin ""sorun çözücü"" yaklaşımı tartışmalıdır. Proje önerisinde de belirtildiği gibi, literatürde benzer soruların genel denge modelleri ile analiz edilmesinin ardında yatan nedenlerden biri, bir politika şoku olarak mali devalüasyonun tekil ülke ve çoklu ülke ortamında fiyat/karşılıklı dış ticaret ilişkileri, hane halkı tepkisi vs. etkilerini de göz önünde bulundurarak incelenmesidir. Önerilen çekim modelleri çerçevesinin, bu karmaşık ilişkileri ne kadar göz önünde bulundurabileceği tartışmalıdır.        Son olarak proje ekibinin, ampirik model tasarımında çekim modelini teorik çerçeve olarak kullanmış olduğu iddiasını tekrar gözden geçirmesi beklenebilir: Uluslararası ticaret yazınında çekim modelleri ampirik ""araç"" olarak genel kabul görüyorken, modelin teorik çerçeve olduğundan söz etmenin ve bunu özgün değer olarak ortaya koymanın sakıncaları olduğu düşünülmektedir.  "	2,17
Proje önerisi, Türkiye’de finansal gelişmişlik ile büyüme ve büyümenin kaynakları olan sermaye birikimi ve verimlilik arasındaki ilişkiyi makroekonomik istikrarsızlığı da hesaba katarak incelemeyi amaçlamaktadır. Öneri, hem Türkiye’de hem de dünyadaki birçok ülke için çalışılmış bir konuyu ele almasına rağmen, iki bakımdan özgün değer yakalamaya çalışmıştır: i) finansal gelişmişlik ve makroekonomik istikrarsızlık endeksleri geliştirerek finansal gelişme-büyüme ekseninde istikrarsızlık sebebiyle oluşabilecek değişimleri de analiz edecek olması ii) finansal gelişmişliğin sermaye birikimi ve verimlilik üzerine etkilerini de içeren ve büyüme (üretim) fonksiyonundan hareket eden bir analiz yapmasıdır. Bu anlamda önerilen projenin yeterli bir özgün değerinin olduğu düşünülmektedir.	3,25
Proje önerisi, Türkiye’de ekonomi politikasının şekillenmesi açısından önemli bir konuyu ele almaktadır. İlk olarak döviz kurları, faiz oranları arasında oynaklık geçişlerinin incelenmesi hedeflenmiştir. Ardından meydana gelen ve gelebilecek şokların döviz kuru ve faiz oynaklığı üzerine etkisi, son olarak da şoklardan kaynaklanan oynaklığın batık kredilere etkisinin ortaya konması planlanmıştır.Projenin getirdiği üç aşamalı analiz, Türkiye ekonomisi için önem taşıyan bir konuyu incelemesi açısından özgün değer taşımaktadır. Özellikle faiz ve döviz kuru oynaklıklarının batık krediler üzerindeki etkisinin ölçülmesi ekonomi politikası açısından önem taşımaktadır. Bu projenin ele aldığı konular Türkiye ekonomisi çerçevesinde daha önceden incelenmemiştir. Bu nedenle de özgün değer taşıdığı düşünülmektedir.	4,20
Proje önerisinde niyetin belirlenebilme olasılığı ile güven arasındaki ilişkinin deneysel olarak test edilebilmesi için gönüllü ve gönüllü olmadan güven oyunlarının birleştirilmesi sonucu ortaya çıkan bir oyunun kullanılması planlanmıştır. Literatürde genel olarak güven kukla değişken olarak modellenmiş ve güven ve karşılıklılık arasındaki ilişkiye bakılmıştır. Proje önerisinde güvenin sürekli bir değişken olarak modellenmesi sonucu karşı tarafın niyetinin tam olarak anlaşılamamasının yaratacağı etkinin ölçülmesi planlanmıştır. Bu açıdan literatüre katkı özgündür, ancak yapılacak katkının büyüklüğü ve önemi tartışmaya açıktır. Projenin hipotezi 0 ve 1 arasında olasılıklar değişirken monoton bir ilişki görülmesidir. Monoton bir ilişki görülmeyecek olursa bunun neden olduğu konusunda herhangi bir hipotez bulunmamaktadır. Bu durumda değişik p değerlerinin etkisini incelemenin neden önemli olduğu çok açık değildir.Bu deney tasarımında birinci oyuncunun ikinci oyuncunun rasyonel olmadığına güvenmesi gerekmektedir. Literatürde proje önerisinde belirtilen konjonktürlerin benzerleri farklı oyunlarda test edilmiştir. İyi niyet ve güvenin karşılıklılık çerçevesinde ödüllendirildiği, farklı oyunlarda gösterilmiştir. Bu projenin katkısı bu ilişkinin monoton olduğunu göstermesi olacaktır. Ancak bu monoton artan ilişkiyi belirleyebilmek için deneklere bir olasılık tahmininde bulunmaları ve bu olasılığın değişmesi durumunda hareketlerinin değişip değişmeyeceğinin sorulması, denekleri bu olasılığın önemli olduğu ve kararlarında etkili olması gerektiği konusunda şartlandırmaktadır. Ek olarak bu olasılık değerinin denekler tarafından rastgele seçilip seçilmediğinin nasıl anlaşılabileceği konusunda proje önerisinde bir öngörü bulunmamaktadır.Bireylerin karşı tarafın rasyonel olduklarına güvenmesinin tek SPNE olduğu durumlarda bile deneklerin %50’den fazlasının karşı tarafın rasyonel olduğuna güvenmediği görülmüştür (Goeree ve Holt, 2001). Bu tasarımda da en az %50 deneğin karşı tarafın rasyonel olmadığına güvenmemesi beklenebilir. Bu durum beklenen tiplerin ayrıştırılmasında problemle karşılaşılmasına ve inceleme yapılacak tiplerin sayısının çok az olmasına sebebiyet verebilir.Özetle yöntemsel kaygılar sebebiyle projenin özgün değerinin değerlendirilmesi güçleşmektedir.	3,25
"Proje önerisinin amacı, 1980'li yıllardan itibaren Türkiye imalat sanayiinde uygulanan yatırım teşviklerinin sektörel büyüme, istihdam ve ihracat hedeflerine ulaşmada başarısının deneysel analizinin yapılmasıdır. Bu konuyla ilgili 2005 yılına kadar verileri kapsayan farklı bir çalışma bulunmakla birlikte, verilerin 2009 yılına kadar güncellenmesi ile özgünlük yakalanabilir. Ancak Türkiye ekonomisi için farklı teşvik kategorileri üzerinden teşviklerin etkilerini inceleyen çalışmalar genel olarak literatürün vardığı seviyeye paralel olarak bölge/sektör ve /veya firma düzeyinde veri kullanmaktadır (Betcherman, Daysal ve Pagés (2010)).Dolayısı ile çalışmaya önemli bir alt-yapı oluşturabilecek firma/sektör/bölge düzeyinde veri derlemesi düşünülebilecek iken sektör düzeyinde veri ile sınırlı kalınma tercihi, çalışmanın özgün değerinin önemli ölçüde kaybına yol açmaktadır. Yatırım teşvik sisteminin sektörler kadar bölgesel düzeyde bir ayrıştırma üzerinden yürüyen bir politika olması ve bu konudaki verilerin varlığı, çalışmanın tasarımının detaylı olarak gerçekleştirilmediği izlenimini vermektedir.    Özgün değer kısmında yer alan ""Şimdiye kadar yapılan çalışmaların ekonometrik analiz içermediği"" ifadesi gerçeği yansıtmamaktadır; literatürde hem makro (Yavan, 2011) hem de mikro (Balsarı ve Üçdoğruk, 2008) çalışmalara rastlanmaktadır.Sonuç olarak proje önerisinin, en azından Türkiye’de ve Türkiye ekonomisi için yapılan çalışmalara kıyasla özgün değeri oldukça kısıtlıdır. Önerinin ilk halinin özgünlüğü ile ilgili yapılan eleştiriler halen geçerlidir. Mevcut literatürdeki çalışmalardan farkı ile ilgili yapılan açıklamalar projenin özgün değerini artırmak için yeterli bulunmamıştır. "	2,83
Proje, Türkiye'de henüz derinlemesine ele alınmamış bir konuya değinmektedir. Özellikle yaratıcı endüstri gibi kesintisiz büyüyen bir sektörün yerel düzeyde insan kaynaklarıyla ilişkisini sorgulamaktadır. Çalışma, yaratıcı sınıf kavramını ön plana almakta, İzmir kenti örneğinde yaratıcı sınıfı buraya çekebilmek ve böylelikle de kentin ekonomik gelişme ve cazibesini arttırmayı hedeflemektedir. Ancak, bir kentin yaratıcı kent niteliği taşıyıp taşımadığını oradaki yaratıcı sınıfın varlığı ya da algıları kadar, ulusal düzeydeki ekonomi, konut ve kentleşme politikaları belirlemektedir. Bu hususları göz ardı eden bir çalışmanın eksik kalacağı düşünülmektedir. Bununla birlikte, proje önerisinde geliştirilmesi öngörülen ölçekle ilgili teorik ve yöntemsel sorunlar dikkat çekmektedir. Bütün bu hususlar araştırmanın özgün değerini zayıflatmaktadır. 	3,00
"Balkan ülkelerinde Türkiye’de üretilen televizyon dizilerinin etkileri üzeri bir çalışma kültürlerarası iletişim çalışmaları açısından önemlidir. Ancak proje önerisinin özgün değeri aşağıda belirtilen hususlar çerçevesinde yetersiz bulunmuştur.Öncelikle proje önerisinin sorunsallaştırılması eklektik, tutarsız ve bulanıktır. Proje önerisinde hangi konunun hangi temel soruyla irdeleneceği net değildir. Konu ve kapsam bilimsel olarak normatif betimlemeler içermekte, kavramsallaştırma düzeyinde bu normlar somut referanslarla açıklanmamaktadır. Örneğin çalışmanın ""özgün değer"" kısmında hipotezler ifade edilirken ""Türk dizilerinin yayınlandığı Balkan ülkelerinde Türk algısı olumlu yönde değişmiştir"" denilmektedir. Ancak burada ""olumlu"" kavramı başlı başına normatiftir ve bilimsel bir yaklaşımla ""kimin için olumlu, olumluyu tanımlayan ölçütler nelerdir?"" sorularını da beraberinde getirmektedir. Ayrıca ‘Türk Algısı’ kavramsallaştırmasının nasıl tanımlandığı ve nasıl ölçüleceği meselesinin bilimsel olarak açıklanması gerekmektedir.Öneride belirtilen alt hipotezlerin her biri bir başka çalışma evreni tanımlamaktadır. Bu anlamda temel hipotezle alt hipotezler arasında bir uyumsuzluk bulunmaktadır. Ana hipotezde dizilerin Türk algısını olumlu yönde değiştirdiği tespitini sınamak doğrultusunda insanların algılarını nasıl etkilediği konusuna odaklanılırken alt hipotezlerde; “Türk dizilerinin yayınlandığı Balkan ülkelerinde çok izlenmesi, Türk dizilerinin uluslararası pazarda daha iyi pazar bulmasına yol açmıştır” ya da “Balkan ülkelerinde Türk dizilerini izleyen insanlar, Türk markalarını ve ürünlerini satın almak istemektedir” ifadeleriyle dizilerin tüketim alışkanlıkları üzerindeki etkisini ön plana çıkaran bir boyut eklenmiştir. Oysaki proje önerisinde özgün değerin Balkan ülkelerinde yayınlanan Türk dizilerinin Türk algısındaki değişim ve dönüşüme olan etkilerini ortaya çıkarma potansiyelinden kaynaklandığı iddia edilmektedir. Kuramsal çerçeve, iç tutarsızlıklar barındırmaktadır. Birbiriyle uyum içerisinde olmayacak farklı bilgi gövdeleri aynı anda sunulmaktadır. Bu durum projenin hem yöntem hem de saha çalışması tasarımını doğrudan etkilemektedir. Proje önerisinde Balkan ülkelerine Türkiye ve Türkçeye karşı artan ilginin Türk dizilerinin etkisiyle olduğu iddiasından hareket edilmektedir. Tüm bu iddiaların gazete ve ajans haberleri yerine bilimsel referanslarla desteklenmesi gerekmektedir. Televizyon dizilerinin algı yaratımı, kültürel etkileşimler vb. üzerinde etkisi vardır. Ancak algı yaratım sürecinin merkezine sadece televizyon dizileri koyularak tarihsel, siyasi, ekonomik bağlam göz ardı edilmiştir. Sosyo-politik ve ekonomik bağlamı oluşturmak için, Balkan ülkeleri ve Türkiye ilişkilerine ait mevcut literatürün bu çerçevede gözden geçirilmesi gerekmektedir.Literatür özeti bölümünde projenin doğrudan çalışma konu ve kapsamına ilişkin literatür değerlendirmesi yer almamaktadır. Sunulan literatür ise, çalışmanın konusuyla ilişkili değildir. Ana akım ve eleştirel iletişim kuramları yaklaşımlarının çok genel bir özeti niteliğindedir. Çalışmanın konusuna ilişkin dünyada ve Türkiye’deki yapılan örnek çalışmalardan yararlanılmamıştır. Ayrıca proje önerisi ilişkili olduğu televizyon dizileri-popüler kültür araştırmalarını kapsayacak literatürden de beslenmelidir. Öneri ele aldığı evren olarak dizilere ilişkin iletişim alanındaki çalışmalara yönelik literatür değerlendirmesi sunmamaktadır. Türkiye’de üretilmiş hangi dizilere ve nasıl bir yöntemle bakılacağı belirtilmemiştir.""İzleyici"" araştırması olarak tanımlanan bir araştırmanın neden ""kanı önderlerinin"" fikirleri ile gerçekleştirildiği gerekçelendirilmemiştir. Şu hususlarda proje önerisinde sorunlar saptanmıştır: ""Kanı önderleri"" izleyici olarak mı tanımlanmaktadır yoksa izleyicilerin nabızlarını yoklayan kişiler olarak mı araştırma örneklemi içerisinde yer alacaktır? Medya yoluyla üretilen gerçeklik bir başka toplumsal iktidara sahip kişilerin dolayımından geçtikten sonra oluşan algının analiz edilmesi araştırma evrenini ne derece temsil edebilecektir? Örneklem olarak Bulgaristan, Yunanistan, Sırbistan, Makedonya ve Bosna Hersek gibi ülkelerde kanı önderleri ile görüşmeler yapılması öngörülmektedir. Ancak neden bu ülkelerin seçildiği, kanı önderlerinin nasıl belirleneceği, görüşmelerin hangi dilde yapılacağı, dil sorunsalının nasıl çözüleceği gibi sorulara açık bir bilgi verilmesi gereklidir.Bütün bu saptamalar çerçevesinde, proje önerisinin özellikle literatür özeti, kuramsal-kavramsal temelinin ve araştırma sorularının sunuluşunun “paradigmatik bir tutarlılıkla” yeniden gözden geçirerek tasarlanması yerinde olacaktır.  "	1,00
Proje önerisinde, Türkiye'de sınırlı literatüre sahip olan yaş ayrımcılığı konusunun çok yönlü bir şekilde çalışılması, böyle bir ayrımcılığın varlığı ve varsa boyutlarının çeşitli yönlerden incelenmesi amaçlanmaktadır. Ancak proje önerisinin kapsamı ve yönteminde özgün değerini anlamlı ölçüde olumsuz etkilediği düşünülen unsurlar mevcuttur. Ar-Ge çalışması kapsamında değerlendirilen çalışmalarla ilgili olarak güncel literatür bilgisinin kapsamı sınırlı olup, bu araştırmanın uluslararası ve ulusal literatüre katkısı net açıklanmamıştır. Proje önerisinde Türkiye'de yaşlanma ve yaşlılık konusuyla ilgili literatür taraması oldukça kısıtlıdır. Türkiye'nin yaşlanma dinamiklerini değerlendiren güncel ve kaliteli çalışmalar mutlaka ele alınmalıdır. Böylece, projenin ortaya koymayı denediği amaç ve gerekçeler için iyi bir arka plan hazırlanmış olacaktır.  Proje önerisinde kamu spotu, eğitim ve atölye çalışmaları, kılavuz ve müfredat hazırlanması, Internet çalışması ve yaşlılarla ilgili bilinçlendirme kampanyası yapılması planlanmaktadır. Ancak bu faaliyetler nicel ve nitel çalışmalardan bağımsızdır ve projede hedeflenen etkileri yaratıp yaratmadığına ilişkin herhangi bir araştırma çalışması önerilmemiştir. Önerilen nicel çalışma ise oldukça dar kapsamlı, kuramsal ve yöntemsel açıdan zayıftır. Çalışmanın kavramsal, kuramsal ve metodolojik yönlerinin ön plana çıkartılması gerekmektedir.	1,83
"Ülkemizde farklı akademik disiplinlerin kavramsal ve kurumsal gelişimi konularında yeterince çalışma yapılmış değildir. Akademik disiplinlerin gelişmesinde hayati roller oynayan kurumsal, kavramsal ve yöntemsel çalışmaların sayısı azdır. Bu yöndeki eksikliği gidermeyi amaçlayan bu proje bir disiplinin arşivini çıkarma ve bu şekilde disiplinin gelişimine katkıda bulunma anlamında değerlidir. Projenin Türkiye'de uluslararası ilişkiler disiplinin gelişimini inceleyen ilk kapsamlı çalışmalardan biri olması dolayısıyla özgün değeri yüksektir.Projenin Türkiye'deki Uluslararası İlişkiler disiplininin kavramsal ve kurumsal gelişimi üzerinde odaklanarak literatüre önemli bir katkı sağlayacağı düşünülmektedir. Disiplinin gelişimine yönelik kapsamlı bir araştırmanın disiplinde çalışmakta olan ve gelecekte çalışmayı planlayan akademisyenler ve araştırmacılar için önemli bir referans olma potansiyeli bulunmaktadır. Zira disiplinde Türkiye'de Soğuk Savaş ve özellikle sonrası dönemdeki Uluslararası İlişkiler çalışmaları üzerine araştırmalar bulunmakta; ancak Soğuk Savaş öncesi dönem üzerinde kapsamlı çalışmalar bulunmamaktadır. Türkiye'deki Uluslararası İlişkiler disiplininin kavramsal ve kurumsal açıdan araştırılması, tarihsel akış açısından süreklilik ve değişim unsurlarını ortaya koyması yönüyle anlamlı ve değerli görülmektedir."	4,20
"Proje konusu belirtildiği gibi Türkiye’de henüz kapsamlı bir şekilde ele alınmamıştır. Bu nedenle konu ve içerik açısından projenin bilimsel alana önemli katkı sağlama potansiyeli olduğu düşünülmektedir. Proje önerisi özellikle teorik düzeyde prekarya, sınıf bilinci, alternatif yeni medya, sosyal medya başlıkları etrafında literatüre katkısının olması bakımından kısmı bir özgün değer taşımaktadır. Aynı zamanda son yıllarda gerek ülkemiz, gerek coğrafyamız, gerekse dünyanın birçok yerinde toplumsal hareketlerin sosyal medyayı bir varoluş alanı olarak kullanmaları bakımından sosyal medyanın karşı hegemonya belirlemenin yeni bir mekânı olup ol(a)mayacağı konusundaki tartışmalara bir katkısının olacak olması projenin bir diğer özgün yanını oluşturmaktadır. İnternet kolektifleriyle görüşülmesi, alana yönelik bir diğer katkıdır. Projenin katkısı esasen incelemeye konu olan toplumsal kitlenin alternatif yeni medya ile kurduğu ilişki çerçevesinde ortaya çıkabilir.Bu doğrultuda görece yeni bir kavram olan prekaryanın Türkiye koşullarındaki yansıması ve güncel görünümünü tartışmak tek başına özgün bir içerik üretmese de, özellikle farklı sektörlerde -örneğin eğitim gibi alanlarda- çalışanların geleneksel olarak tartışmalı konumlarının bu kavram çerçevesinde kendi aktarımlarıyla ele almak özgün bir katkı sağlayacaktır. Proje önerisinin söz konusu özgün değerine ilişkin yukarıda belirtilen hususların yanı sıra, özgün değer ile ilgili olarak şu sorunlar tespit edilmiştir: Prekarya ve prekarizasyon kavramlarının yeni medya ve dijital kamusal alan ile ilişkisinin proje boyunca nasıl araştırılacağına ilişkin olarak proje önerisinde yeterince bilgi ve bağ bulunmamaktadır.İnternetin kamusal alan olarak ele alınması, dahası web 2.0 aşamasında sosyal medya olarak nitelendirilen platformların kamusal alan olarak değerlendirilmesi üzerine halihazırda mevcut olan literatür düşünüldüğünde, projede önerilen sosyal medyanın dijital kamusal alan olarak değerlendirilmesinin özgün bir yaklaşım olmadığı anlaşılmaktadır. Bu örgütlenmelerin (araştırmaya dahil edilen kollektiflerin) nitelikleri, yapıları, birbirleriyle ortaklaştıkları ve ayrıştıkları noktalar konusunda hemen hiç bilgi içerilmemiş olması, önerinin dikkate değer bir eksikliğidir.  Dünyanın birçok yerinde olduğu gibi, ülkemizde de sosyal medya kullanımının sosyal, ekonomik ve özellikle siyasal anlamda sonucunun nereye evrileceği muğlâklığını korurken, dijital aktivizmin ne’liği ve yeni bir sınıfın imkânları üzerine yapılacak olan bir çalışmanın geçmiş dönemde yaşanan tartışmaların gölgesinde kalması ve büyük oranda teorik bir tartışma olarak sunulması projenin özgünlüğünü azaltmaktadır. Projenin teorik ve kuramsal çerçevesi belirlenirken günümüzde sosyal medya ile yeni toplumsal hareketlerin dijital aktivizm pratikleri arasında son yıllarda gerçekleşen tartışma ve pratiklere yeterince yer verilmemesi proje önerisinin özgün değerini eksilten bir diğer unsur olarak ifade edilebilir. Buna ek olarak literatür özetinde Türkçe kaynaklara ve ülkede sınıf temelli tartışmaları özetleyen kaynaklara yeterince yer verilmemesi, proje önerisinin bir diğer eksikliğidir.Projede ‘küresel ayaklanma çağı’ sözü kullanılmaktadır. Oysa küresel ayaklanma zamanımıza özgü değildir; ayaklanmanın olmadığı dönemler istisnadır. Projede ""eğitimli ve genç kesimler"" anılmaktadır; oysa prekaryada eğitimsiz ve yaşlı kesimler de söz konusudur.Proje 'orta sınıf' hipotezini işlemektedir. Oysa bu hipotezin, görüşlerden yalnızca birisi olduğu göz ardı edilmektedir. ‘Orta sınıf’ dışındaki çeşitli açıklamalara projede yer verilmesi gerekirdi. Aynı şekilde proje orta sınıfa yönelik güvencesizleştirmeyi konu edinmektedir. Oysa bu güvencesizleştirmenin ‘orta sınıf’a özgü değil, geleneksel proleterya için de geçerli olduğu görülmektedir. Ayrıca, projede ileri sürülenin tersine, beyaz yakalılar, çoğunlukla orta/orta-üst sınıf değildir; asgari ücretle çalışan birçok beyaz yakalı bulunmaktadır. Prekarizasyon yerine, beyaz yakalıların mavileşmesi ve/ya da proleterleşmesi konuşulurken, prekarize edilenin orta sınıf olduğu iddiasının gerekçelendirilmesi gerekmektedir.Proje önerisinde yer alan ""Bu proje, güncel prekarya tartışmalarından yola çıkarak, sözü edilen orta sınıfların hangi segmentlerinin, ne gibi koşullarda ve hangi araçlarla sınıf bilincini kazanacağı sorusuna cevap aramaktadır"" biçimindeki ifadenin spekülatif olduğu düşünülmektedir.  Önerideki ""Ancak bunların hepsinde ortak olan nokta, Gezi hareketi de dâhil olmak üzere dünya genelindeki kentsel işgal hareketlerinin, büyük ölçüde bu projede sözünü ettiğimiz kentli, eğitimli, ancak güvencesiz orta sınıfların taşıdığı bir hareket şeklinde yorumlanıyor olmasıdır"" biçimindeki ifadeler tartışmalıdır. Korkut Boratav’ın konuyla ilgili yazılarına ve Kemal İnal editörlüğünde Ayrıntı Yayınevinden çıkan İsyan, Gezi, Özgürlük kitabına bakıldığında, protestolarda eğitimsizlerin de güvencelilerin de, alt sınıfların da, üst sınıfların da bulunduğu ve protestolarda ölenlerin hiçbirinin beyaz yakalı olmadığı anlaşılmaktadır. Ayrıca ""Arap Baharı ve sonrasınca Occupy (İşgal et) hareketleri ile tüm dünyayı etkileyen, ülkemizde de Gezi Direnişi ile kendisini gösteren toplumsal hareketin öznesi olan prekerler, sosyal medyayı etkin bir biçimde kullanma, yeni teknolojileri siyasal mücadele uyarlama konusundaki yeteneklerini göstermişlerdir"" biçimindeki ifade de tartışmalıdır. Bu üçünün birbirinden çok farklı olduğuna dair yayınlar da bulunmaktadır.  Ele alınan kolektiflerin bir kısmı, Gezi’den önce, bir kısmı Gezi’den sonra kurulmuştur. Bu konuda açıklama yapılması daha uygun olabilirdi. Bu kolektiflerin açıklamalarına bakılırsa, kendisini orta sınıf olarak görmeyen bu oluşumlara orta sınıflarmış gibi yaklaşılması sorunludur. Özetin son cümlesinde geçen sınıfsal bilinç söyleminde epistemik bir tepeden bakma olduğu görülmektedir. Bu gruplar zaten belli bir bilinç kazandıkları için, bu oluşumlara yönelmişlerdir. Bu nedenle, konunun yeniden kavramsallaştırılması gerekmektedir.Aslında birbirlerinden farklı olan yeni medya ve sosyal medya kavramlarında ayrıma gidilmesi gerekirdi.  Sonuç olarak, çalışma konusu açısından önemli bulunan projenin, yukarıda açıklanan hususlar nedeniyle özgün değeri zayıflamaktadır. Bu hususlar dikkate alınarak kaynak taramasının yeniden yapılması ve araştırma tasarımının yeni kaynak taramasına göre yeniden düzenlenmesi önerilmektedir."	2,50
Türkiye'de kentsel dönüşümün oy verme davranışını nasıl ve ne yönde etkilediğini ölçmeyi amaçlayan proje, genelde oy verme davranışını etkileyen ideolojik, sınıfsal, kültürel, ekonomik, siyasal ve sosyal etkilerin yanı sıra, kentsel dönüşümdeki mekansal hareketliliğin oy verme davranışı ve katılım üzerindeki etkilerini araştıracak olması itibariyle özgün bir değere sahiptir. Bu bakımdan, kentsel dönüşümle birlikte ortaya çıkan oy verme davranışını inceleyecek olan proje, Türkiye'deki temel bir problem ağını tespit etmekte ve bu yaşanan değişimle birlikte siyasal katılım sorununda nelerin yaşandığını ortaya koyacak olması bakımından yenilikçi öneriler sunacak niteliktedir. Ancak, projenin özgünlüğünü sınırlandıran bazı hususlar aşağıda sunulmuştur:Projenin hipotezi bağlamında belirgin zafiyetleri olduğu gözlemlenmektedir. Önerinin özet bölümünde “soylulaştırma” ve “yerinde dönüşüm” gibi iki farklı kentsel dönüşüm tipinden bahsedilmesine rağmen, bu kavramların literatür özetinde bulunmaması ve hipotezlerin bu kavramlar üzerinden oluşturulmaması kafa karışıklığı yaratmaktadır. Literatürde kentsel dönüşüm ile seçmen davranışları arasındaki ilişki doğrudan çalışılmamış olsa da, değişen sosyo-ekonomik faktörler üzerine ulusal ve uluslararası literatür oluştuğu düşünülerek, proje önerisinin kuramsal ve kavramsal bakımdan geliştirilmeye ihtiyacı bulunmaktadır.Projenin araştırma sorunsalının netleştirilmeye ihtiyacı olduğu düşünülmektedir. Örneğin, diğer etkenlerin yanı sıra mekânsal hareketliliğin oy verme davranışında nasıl bir etkiye sahip olduğu yeterince sorunsallaştırılmamıştır. Oy verme davranışının çok sayıda etmenin kesişimi ile belirlenen bir siyasal davranış olduğu düşünüldüğünde, kentsel dönüşümün etkisinin diğer faktörlerden soyutlanarak oy verme davranışı üzerindeki etkisinin nasıl değerlendirilebileceği yeterince netleştirilmemiştir. 	3,67
Proje önerisinin konusu, Türkiye'de televizyon izleme ve beğeniler arasındaki ilişkiyi ele alan ilk çalışmalardan biri olması nedeniyle özgündür. Türkiye’de dindar-muhafazakâr kesimlerin televizyon beğenilerine, televizyon izleme alışkanlıklarına ve televizyonun dindar-muhafazakâr kesimlerin gündelik yaşamdaki yerine ve televizyon beğenisinin alternatif bir dindar-muhafazakâr popüler kültürel alanın ve beğenilerin oluşumuna katkılarını incelemeyi amaçlayan öneri, sorunsalı ve bu sorunsala getirdiği izlerkitle-beğeni sosyolojisi bakışıyla özgündür. Öneri, homojenleştirilmeye çalışılan ya da tam tersine ortaklanamaz bir heterojenliğe hapsedilen televizyon izleyiciliğini, farklı ve yeni bir yaklaşımla değerlendirerek alana ciddi bir katkı getirebilecek niteliktedir. Ayrıca bu sorunsalı iç içe geçirilmiş niteliksel ve niteliksel araştırma yöntemleriyle yapacağı için, alana tümel bir bakış getirebilecektir.Bu projenin amaçlarından biri de dindar-muhafazakâr izlerkitle beğenisine ve muhafazakâr kimliğin beğenilerinin şekillenmesine etkilerine odaklanarak bir beğeni sosyolojisi modeli sunmaktır, iletişim sosyolojisi alanına önemli bir katkı sağlayacağı söylenebilir. 	4,67
Proje önerisi Türkiye’deki haber sektörü ve haber çalışmaları literatürü açısından, özellikle de kadın istihdamının yeni verilerini sunması bakımından özgün bir değer taşımaktadır. Bu yönüyle analizlerden edinilecek bulguların literatüre katkısı olacaktır. Çalışmanın bir diğer özgün değer taşıyan yönü, medyada gazetecilik/habercilik faaliyetlerinde beliren ve cinsiyet eşitliği açısından sorun oluşturan pratikleri hem ulusal ve yerel/bölgesel ölçekte, hem de yazılı basın ve televizyon haberciliği olmak üzere iki farklı habercilik mecrasında karşılaştırmalı biçimde ortaya koymayı hedeflemesidir.Ancak, aşağıdaki hususlar araştırmanın özgün değerini azaltmaktadır:Araştırmanın konu, kapsam ve literatür özeti kısmında, ele alınan konunun daha önce hiç çalışılmamış bir konu olmadığı vurgulansa da, medyada çalışan kadınlar ve kadın gazetecilerin konumlarına ilişkin literatürde halihazırda çeşitli analiz ve çalışmalar bulunmaktadır. Öneride de bahsedildiği gibi, literatürde sınırlı da olsa söz konusu alanda yapılan çalışmaların var olduğunu görmek mümkündür (örneğin Tokgöz (1986), Asker (1991) gibi). Nitel araştırma yönelimiyle konuyu ele alan çalışmalar da (yüz yüze görüşme tekniğiyle Tanrıöver (2000) ve açık uçlu sorularla ölçme İnceoğlu ve Korkmaz (2001) gibi) gerçekleştirilmiştir. Yine öneride yer almayan bir başka çalışma da, konuyu benzer bir yaklaşımla ve şiddet odağında ele almaktadır. Altun, Gencel Bek ve Altun’un İletişim Araştırmaları dergisinde yayınlanan “Aile İçi Şiddet Haberlerinin Üretim Süreci ve Medya” (2007) başlıklı makaleleri de haber üretim mekanizması ve bu mekanizmadaki profesyonellerin cinsiyet farklılıklarının ele alınmasını içermektedir. Dolayısıyla literatürdeki çeşitli araştırmaların birlikte değerlendirilmesi sonucunda, projenin önerdiği genel kapsam içerisindeki konu, kapsam ve öneriler mevcut çalışmalar içerisinde halihazırda bulunabilir.Haber medyasının dönüşümü göz önüne alındığında, önerinin kapsamının geleneksel medyayla sınırlandırılması, buna karşın yeni medyayla gelen üretim pratiklerinin ve çalışma koşullarının kapsam dışında bırakılması da projenin özgün değeri açısından dikkate alınmalıdır. Benzer şekilde, medya sektörüne çalışan sıfatıyla dahil olamayan kadınların durumu, örgütsel işleyiş açısından önemlidir.Araştırmacılar, kadın profesyonellerin karşı karşıya kaldıkları mesleki zorlukların kaynağının toplumsal cinsiyete bağlı koşullar olduğunu varsaymaktadırlar. Burada alanın özgül koşullarının, medya sektörünün Türkiye’deki görünümünün incelemeye dâhil edilmediği görülmektedir. Örneğin, Sözeri ve Güney’in TESEV için hazırladıkları raporlar (Türkiye’de Medyanın Ekonomi Politiği, 2011) çok güncel verilere sahip olmasa da hem Türkiye’de medyanın yapısal özelliklerine ilişkin bir değerlendirme içermekte, hem de Türkiye medyasını ve alt sektörlere ait verileri özellikle kadın/erkek kategorilerinde ayrı ayrı değerlendirmektedir. Bu anlamda çalışmanın özgün değeri, televizyon ve gazete ile ulusal ve yerel boyutu bir arada ele alması ve güncel veri sağlayacak olması ile sınırlıdır. Çalışmanın daha küçük çapta bir proje olarak tasarlanması, olası bulguları değiştirmeyecektir. Önerilen çalışmanın geleneksel mecralar arasında karşılaştırma yapmak yerine yeni medyayla gelen olanaklara odaklanması özgün değeri artırabilir. Projeye konu olan sorunun uluslararası düzeydeki uzantılarının tespit edilmesi, çözüme yönelik çıktıları beraberinde getirebilir.İş yaşamı ile ailevi/özel yaşam arasında yapılan ayrımın özgün değeri artırdığı, ancak söz konusu ayrıma uygulamada açıklık kazandırılmadığı görülmektedir. İş dışı yaşamın tanımlanması ve analize dahil edilmesinde alternatif yöntemlerin geliştirilmesi zorunluluğu bulunmaktadır. Aynı zamanda katılımcıların özel yaşamlarının gözlenmesi ve kayıtlanması konusunda etik koşulların tartışılması ve araştırma tasarımına yansıtılması gerekmektedir.	3,33
Konusu güncel olan projenin özgün değeri yüksektir. Proje, Suriye krizinin Türkiye'deki çok boyutlu yansımalarını masaya yatıran önemli bir çalışmadır. Suriye krizinin gerek mülteciler, gerekse Suriye ekseninde yaşanan kriz bağlamında Türkiye'yi yakından ilgilendiren bir mesele olması nedeniyle, bu konudaki projelerin desteklenmesi pratik karşılığı olan bir çabadır. Sürmekte olan bu krizin yansımalarının farklı perspektiflerden ele alınması, projenin en özgün yönünü oluşturmaktadır. Uluslararası ilişkiler, güvenlik, hukuk ve sosyoloji alanlarında incelemenin yapılması da akademik özgünlüğünü göstermektedir. Farklı disiplinlerin farklı yöntemleri kullanılarak bir sonuca varılmak istenmesi çalışmayı orijinal kılmaktadır. Yeni kavramların kullanılması ve tartışılmasını öngören bu çalışmanın, Yabancılar ve Uluslararası Koruma Kanunu gibi yeni düzenlemeler konusunda Türkçe literatürde fazla tartışılmayan konuları ve son zamanlarda önemsenmeye başlanan insani güvenlik kavramının incelemeye dahil edilmesi projeye belirli bir özgünlük katmaktadır. Farklı boyutlarda inceleme yapmayı öngören projede ekonomik bir analizin de yapılması konunun özgünlüğünü arttıracaktır.	4,60
Proje 2006-2011 döneminde yoksulluk dinamiklerini incelemeyi amaçlamaktadır. Bunu yaparken yoksulluğa geçiş ve yoksulluktan çıkış belirleyicilerinin 2008-2009 ekonomik krizi ve takip eden ekonomik toparlanma sürecinde ne şekilde değiştiğinin ortaya konulması hedeflenmektedir. Her ne kadar proje önerisinde yeterince vurgulanmamış olsa da, çalışmanın kriz dönemini içermesi, iktisat yazınında çok sık rastlanmayan bir doğal deneyimi incelemesi açısından yenilik taşımaktadır.Projenin özgünlüğünü artıran diğer bir unsur ise kullanılan veri setinin Türkiye kaynaklı olmasıdır. Bu konuda uluslararası alanda birçok çalışma mevcut olsa da, Türkiye için yapılmış tek çalışma, parametrik olmayan yöntemler kullanan Şeker ve Dayıoğlu (2014) çalışmasıdır. Önerilen projede, Şeker ve Dayıoğlu (2014)’den farklı olarak değişik koşullar altında yoksulluk dinamiklerinin incelenmesi planlanmakta ve ayrıca kesikli seçim modeli kullanılması öngörülmektedir.Projenin önemli katkılarından biri yoksulluk dinamiklerini incelemek olacaktır. Oysaki proje başlığı gelir hareketliliği üzerinden kurgulanmıştır. Bu kavramsal farklılıklar özgün değere olumsuz yansımaktadır. Projenin kuramsal çerçevesinin kapsamlı bir şekilde yazılmamış olması özgün değerini sınırlamaktadır.	3,80
Proje önerisinde hedef sayının belirlenmesinde farklı ağırlıkları olan asimetrik oyuncular tanımlanarak tahmin oyunlarının dinamiklerinin incelenmesi planlanmıştır. Bu amaçla oyuncu sayısı n=2 ve n=3 olan farklı asimetri derecesindeki oyuncuların bulunacağı deneylerde davranış farklılıklarının gözlemlenmesi hedeflenmiştir.Önerilen projede iki oyunculu asimetrik tahmin oyunları için daha önceden deneysel çalışmaların yapıldığı belirtilmiş ve benzer deneyin farklı asimetri derecesindeki oyuncular ile tekrarlanacağı vurgulanmıştır. Bu durumun sonuçlar açısından ne gibi farklılıklar yaratması beklendiği konusunda proje önerisinde detaylı açıklama bulunmamaktadır. Ek olarak, aynı deneyin üç oyunculu durum için tekrarlanacağı belirtilmiştir. Literatürde yapılan simetrik tahmin oyunları deneylerinde grup büyüklüğünün sadece yeterince büyük olduğunda önemli olduğu sonucuna ulaşıldığı proje önerisinde belirtilmiştir. Belirtilen üç oyunculu durumlar için niye bir farklılık beklendiği anlaşılamamıştır. Ayrıca, önerinin tahmin oyunlarını içeren benzer çalışmalarda kullanılan bilgi asimetrisi uygulamalarından farkı vurgulanmamıştır.Proje önerisinde belirtilen deneyler başarılı olarak gerçekleştirilebilirse, ortaya konan hipotezler ispatlanabilirse ve belirlenen hedefe etki ağırlığı fazla olan oyuncuların davranışlarının farklılaştığı gözlemlenebilirse, projenin literatüre katkı yapması beklenebilir. 	3,75
Proje önerisi kayıt dışı ekonominin ülkelerarası yayılım gösterip göstermediğini, yayılım göstermesi halinde bunun hangi kanallarla gerçekleştiğini belirlemeyi ve yayılım kanallarının nedenlerini açıklamayı hedeflemektedir. Bu hedefler doğrultusunda Elgin ve Öztuna tarafından oluşturulan veri setinin Hong Varyansta Nedensellik Testini kullanarak analizi planlanmaktadır. Kayıt dışı ekonominin oluşumuna etki eden faktörlerin incelenmesi önemli olmakla birlikte bir ülkedeki kayıt dışı sektöre diğer bir ülkenin ne yolla etki etmesinin beklendiği açık değildir. Projenin bu yönde bir hipotezi içermesi, olası kanalları tartışmaya açması ve kayıt dışılığın yayılım ve aktarım mekanizmalarının ülkeler veya ülke grupları arasında nasıl farklılaştığının taksonomisini yapması çalışmaya özgünlük kazandırabilecektir. Diğer taraftan, yöntemsel sorunların da özgün değeri kısıtladığı düşünülmektedir. Analizler için önerilen yöntem (Hong Varyansta Nedensellik Testi) finansal volatilite literatüründe sıkça kullanılan bir uygulama olup, oynaklığı finansal piyasalar kadar yoğun olmayan kayıt dışı ekonomi büyüklüğüne uygulanmasının projenin hedefleri açısından uygun olup olmadığı tartışmalıdır. Ayrıca kullanılan tipteki ikili nedensellik analizlerinin sahte nedenselliğe yol açarak yanıltıcı sonuçlar vermesi ihtimali göz önünde bulundurulmalıdır.	3,25
"Önerilen çalışma eğitimin mutluluk üzerine nedensel etkisini araştırmaktadır. Bu çalışmanın, literatüre iki anlamda katkısı olacağı düşünülmektedir: 1) Türkiye’de mutluluk ekonomisi üzerine çok sayıda ampirik çalışma olmadığından literatüre katkı sağlamak; 2) Uluslararası alanda da söz konusu literatürdeki nedensellik sorununa çözüm üretebilmek. Ek olarak belirtilen etkiyi çıkarabilmek için seçilen 8 yıllık eğitime geçiş reformunun kullanılması çalışmaya özgün değer katmaktadır."	3,80
Komitelerde karar alma süreçlerinin sorunsuz işleyebilmesi son derece önemli konulardan biridir. Önerilen projede, araştırmacılar, kalkınma ajanslarına sunulan projelerin bağımsız değerlendiriciler tarafından notlandırılırken bağımsız değerlendiricilerin stratejik davranıp davranmadıklarını belirlemeyi amaçlamaktadırlar. Kalkınma ajanslarının değerlendirme süreci hakkında böyle bir çalışma yapılmadığı için proje önerisinin özgün değeri yüksek bulunmuştur.	4,17
"Daha önce BİT ve verimlilik konusunda hem ulusal ve hem de uluslararası alanda çeşitli çalışmalar yapılmıştır. Özellikle BİT kullanımı ve üretkenlik ilişkisini tanımlayan ulusal yazındaki çalışmalar genellikle toplulaştırılmış verilerle yapılmaktadır. Mikro verilerle yapılan çalışmalar oldukça azdır. Proje sonucunda elde edilmesi planlanan bulgular Türkiye'de BİT kullanımı-verimlilik ilişkisinin diğer ülkelerle ne gibi farklılıklar gösterdiğini de ortaya koyma ihtimali taşımaktadır.Proje önerisinde ""Girişimlerde Bilişim Teknolojileri Kullanımı istatistikleri mevcut olsa da, bu veriler kullanılarak yapılan çalışma bulunmamaktadır."" denmektedir. Ancak bu veriler kullanılarak yapılmış çalışmalar mevcuttur. Çalışmanın özgün değeri tartışılırken Bilgi Toplumu Stratejileri, BTYK kararları ve kalkınma planı gibi ulusal politika belgeleriyle bağlantı kurulması anlamlı olabilirdi. "	3,50
"Önerilen proje konusu Türkiye kapsamında sınırlı düzeyde yapılmış olan sosyal harcamalar ile istihdam arasındaki ilişkiyi irdelemeyi amaçlamaktadır. Bu açıdan proje önemli ve ilginç bir konuyu ele almaktadır. Çünkü bu alandaki mevcut yazında bu ilişki nitel ve nicel çalışmalar ile farklı ülke örneklerinde rapor edilmiş olmakla birlikte, Türkiye özelinde yapılmış çalışmalar genellikle belirli tür sosyal yardım programlarına odaklanmış (Örneğin; Şartlı Nakit Transferleri, Yeşil Kart programı vb.) olduğundan araştırma konusunun farklılığı ve yeniliği içeren bir boyut taşıdığı değerlendirilmiştir. Önerinin özellikle iş gücüne katılımı (kadınlarda %38’e) %60’lara çekmeyi hedefleyen 10. Kalkınma Planı açısından politika yapıcılara önemli katkı sunacağı açıktır. Buna karşılık, iş gücüne katılım sosyal transferler çerçevesinde incelendiğinde panel bir veri setinde incelenmesi daha anlamlı olacaktır. Panel veri setinde yer alan bireylerden kimlerin sosyal yardımdan faydalandığı ve faydalananların transfer öncesi ve sonrası iş gücü arzlarının gözlemlenerek görece transfer öncesi karşılaştırılabilecek ve de yardım almayan bir gruptan farklılıklarına bakmak etki analizlerinin temel prensibini oluşturur. Elbette panel veri setinin olmadığı durumlarda da belirli bir zaman dilimindeki bireylerin seçim kararları belirli varsayımlar altında modellenebilir. Tahmin yöntemini eş anlı karar alma süreçlerini dikkate alarak seçip, kararların birbiriyle bağlantısını ekonometrik olarak modellemek hedeflenmiştir. Bu çalışmada kullanılacak sosyal transfer verisinin, araştırmacının projede belirttiği üzere %52,7’sinin yaşlılara/emeklilere, %28’inin hastalık/sağlık bakım harcamaları olması sonuçların nüfusa genelleştirilmesi ve de öneriden anlaşılan sosyal yardımların yetişkin nüfusun iş gücüne katılım kararı üzerine etkilerini araştırmayı olumsuz etkileyecek bir faktördür. Diğer taraftan iş gücüne katılımın toplamda bir seçim olması üzerine uzlaşılmış olsa da, sosyal yardım almanın bir seçim olup olmadığı üzerinde uzlaşılmış değildir. Ancak bunu seçim olarak modellemek teorik olarak mümkün olsa da tahmin edilecek modelin zaman tahsisi ve üretim kararları açısından ne anlama geleceği önem arz etmektedir. "	2,75
Çalışmanın temel amacı, Türkiye’de son on yılda konut sahipliği oranındaki azalmanın nedenlerini TÜİK 2012 Hane Halkı Bütçe Anketi verilerini kullanarak açıklamaktır. Projenin diğer bir amacı ise, kentsel alanlarda farklı konut tipleri için kapitalizasyon oranlarını hesaplamak ve bu oranların konutların hangi fiziksel özelliklerinden etkilendiğini incelemektir. Önerilen proje, çok fazla çalışılmamış bir konuyu ele alacak olması, konut piyasasının Türkiye için önemli bir sektör olan inşaat sektörünün en önemli bölümünü oluşturması, önceki çalışmalardan farklı olarak konut sahibi olma olasılığını belirleyen faktörler yerine, konut sahipliği devamlılığını etkileyen faktörleri araştırmayı hedeflemesi gibi açılardan yüksek bir özgün değere sahiptir.	4,60
"Proje önerisi yurt dışı çalışmalarda hayli irdelenmiş fakat Türkiye'de mikro veri kullanılarak yeterince incelenmemiş bir konuyu ele almaktadır. Uluslararası yazında teknolojik yayılma ve etkileri çokça çalışılan bir konudur. Emek piyasası ile teknolojik yayılma arasındaki ilişki de bu yazında kendine önemli bir yer bulmuştur. Özellikle beceri yanlı teknolojik değişim yazını bu konuya eğilmektedir. Bu anlamda fazlaca bir özgün değere sahip olmadığı söylenebilir. Ulusal yazında görece az çalışılan bir konunun ele alınması bağlamında, ulusal yazına katkı potansiyeline sahiptir. Ancak özgün değer olarak sunulan araştırma sorularının uluslararası yazına katkı yapabilme olasılığı oldukça sınırlıdır. Proje önerisi daha önce TÜBİTAK’a sunulmuş 109K166 numaralı projedir. Bu yeni öneri değerlendirildiğinde daha çok ilk önerinin başlığına sadık kalındığı, yeni öneri başlığının ise içeriği karşılamadığı düşünülmektedir. Proje önerisinin bir bütünlük sorunu vardır. Dolayısı ile özgün değerden bahsedebilmek için bütünüyle birbiri ile tutarlı bölümlerden oluşan bir projeden yola çıkmak gerekir. Proje önerisinde kritik kavramların net olarak tanımlanmadığı, zaman zaman birbiri yerine kullanıldığı göze çarpmaktadır. Örneğin; teknolojinin kabulü (adoption) ve yayılımı (diffusion) kavramları birbiri yerine kullanılmaktadır. Bu durum proje başlığı ile uyumsuzluk yaratmakta ve özgün değeri sınırlandırmaktadır. Kavramların net olarak tanımlanmaması sebebiyle projenin amaçlarını değerlendirmek güçleşmektedir. Proje önerisinin başlığında emek piyasası koşullarından bahsedilmektedir. Oysa öneride emek piyasası koşullarından ziyade iş gücünün özellikleri vurgulanmıştır. Bu tutarsızlık özgün değeri zayıflatmaktadır."	3,20
Önerilen proje Türkiye'de emek piyasasında çalışırken iş arama davranışını açıklamayı amaçlamaktadır. Çalışma mevcut yazına gelişmekte olan ülke örneği üzerinden katkı sunma potansiyeline sahiptir. Bilindiği kadarıyla Türkiye emek piyasasında konu ile ilgili daha önce yapılmış herhangi bir araştırma mevcut değildir. Ayrıca bu araştırma ile daha az esnek bir emek piyasasında çalışırken iş arama davranışı ve işten ayrılma davranışının nasıl etkilendiğine ilişkin bulguların elde edilmesi planlanmaktadır. Ancak proje konusu önemli olmakla beraber dar kapsamlı olarak değerlendirilmiştir. Önerinin dayandığı iktisadi kuramsal altyapı açıklanmamıştır. Ayrıca, projenin özgün değeri iş sahibi iken iş aramanın belirleyicilerin neler olduğunun ekonomi yazınında ne kadar önem arz ettiği ile doğru orantılıdır. Bu soru 1994’te Pissarides ve Wadsworth tarafından ele alındığında yazarların teorik olarak geliştirdikleri modelde işlerin dağılımının ve iş sahibi olmasına karşın iş arayanların sayısı önemli iki faktör olarak ortaya çıktı. Bunların işsizlik oranını ile verimlilik arasındaki ilişkiyi doğrudan etkilediği ön görülmüştü. Bu bağlamda araştırmacıların, bugün Türkiye için sorduğu bu sorunun ekonomik etkilerini ve önemini daha net ve açıklayıcı bir şekilde ifade etmesi beklenmektedir.	3,00
Proje önerisinin özgün değeri yüksek bulunmuştur. Bilgiyi güncellemeye zihinsel bir maliyet konulması gerek teorik gerekse deneysel bağlamda ilginç ve literatüre önemli bir katkı olarak görülmüştür.Ancak bilgiyi güncellemeye zihinsel bir maliyet konulması bilgi kaynağı arama (costly information acquisition) maliyetinden ne kadar farklıdır sorusuna net bir cevap verilmediği görülmektedir. Bu iki ayrı modelleme tekniğinin hangi durumlarda birbirlerinden farklılık gösterdiği öneride tartışılmamıştır. 	4,20
Projede tüketim sürecinde yaşanan gıda israfının boyutu ve belirleyicilerinin incelenmesi planlanmaktadır. Literatürde, Türkiye’de gıda israfına yönelik çalışmalar olmakla beraber saha araştırmalarının yetersiz olduğu vurgulanmakta ve çalışmanın bu yönü en önemli özgün değer olarak belirtilmektedir. Çalışmanın makro ve mikro düzeyde veriler kullanılarak gerçekleştirilmesi planlanmaktadır.  Makro veriler, resmi istatistikler ile ilgili kurum ve kuruluşların çalışmalarından derlenecek iken, mikro verilerin İzmir, Adana, Erzurum illerinde, hane halkı düzeyinde yüz yüze görüşmelerle elde edilmesi planlanmaktadır.  Konu ile ilgili çeşitli çalışmalar bulunmasına rağmen projede anket yöntemi kullanılarak mikro bazlı bir veri seti ile hanehalklarının gıda israfının boyutu ve israfın sosyo-ekonomik ve demografik gruplar arasında ne şekilde farklılaştığının ölçülmesi hedeflenmektedir. Bu açılardan projenin önemli bir özgün değeri bulunmaktadır. Bu projeden elde edilen sonuçların kaynak kullanımında etkinlik sağlaması muhtemeldir.Gıda israfının ne büyüklükte olduğunun ve nerelerden kaynaklandığının bilinmesi iktisadi açıdan önemlidir. Bu anlamda proje önemli bir konuyu gündeme getirmektedir. Bununla beraber Pekcan vd. (2006) çalışmasından farklı olarak ne katacağı yeterince belirtilmemiştir. Farklı gelir düzeyindeki illerde çalışmanın tekrarlanmasının nasıl bir farklılık getireceği yeterince açıklanmamıştır.  	4,80
Proje önerisinde TCMB'de mevcut olan sektörel bilanço verileri kullanılarak maliye ve para politikalarının sektörel etkileri araştırılacaktır. Farklı karakteristiklere sahip firma ve sektörler politika değişikliklerinden farklı şekilde etkilenmektedirler. Bu nedenle uygulanan ekonomi politikalarının yalnızca makro düzeyde değil, firma ve sektör bazında da incelenmesi gerekir. Ancak literatürde konuyu farklı sektörler için ele alan çalışmalar da mevcuttur.Proje önerisinde modelleme Neoklasik teori üzerinden yapılmaktadır fakat gerek para politikası gerekse de maliye politikasındaki değişimlerin (daraltıcı ve genişletici uygulamaların) firmaların yatırımlarını ve üretimlerini nasıl etkilediği konusunda teorik ilişki kurulmamaktadır. Öneride açık ekonomi literatüründe geçen kur rejimlerine göre politikaların etkinliğinin değiştiğini gösteren Mundell-Fleming modelinden bahsedilmemektedir. Ek olarak, öneride, parasal aktarım mekanizmasının yaratacağı asimetrik etkileri maliye politikası mı yok edecek, yani sıkı para politikasının yaratacağı olumsuz etki genişletici maliye politikası ile mi ortadan kaldırılacak  (ya da tersi) gibi durumlar sorgulanmamaktadır. Bu bir eksiklik olarak dikkat çekmektedir. 	2,33
"Proje önerisinde belirtilenin aksine literatürde benzer çalışmalar mevcuttur. Projede önerilen çalışmanın aşağıdaki çalışmalardan gerek kuramsal gerekse de yöntemsel olarak farkı ifade edilmemiştir. Bu bağlamda projenin özgün değere sahip olmadığı düşünülmektedir. Literatürde kredi notlaması üzerine yapılmış bir kısım benzer çalışmalar aşağıda listelenmiştir.Afonso, P. Gomes ve P. Rother. (2007) ""What “hides” behind sovereign debt ratings?,""Working Paper Series 0711, European Central Bank.R. Alsakka ve O. Gwilym, (2012) ""Rating agencies' credit signals: An analysis of sovereign watch and outlook."" International Review of Financial Analysis, Volume 21, 45-55.J. Hilscher ve Y. Nosbusch. (2010) ""Determinants of Sovereign Risk: Macroeconomic Fundamentals and the Pricing of Sovereign Debt,"" Review of Finance, European Finance Association, vol. 14(2), pages 235-262.D. Maltritz ve A. Molchanov, (2014) ""Country credit risk determinants with model uncertainty."" International Review of Economics & Finance, Volume 29, January 2014, 224-234.M. Martin-Garcia, C. Tellez-Valle ve J.L. Martin-Marin. (2013) ""Evolution of Sovereign Rating Models in the Current Crisis."" Globalization, Competitiveness and Governability. Volume 8, No. 1, 16-33.C Otaviano, P. F. Pereira Dos Santos ve P. C. De Sá Porto. (2012) ""Macroeconomics And Sovereign Risk Ratings,"" Journal of International Commerce, Economics and Policy (JICEP), World Scientific Publishing Co. Pte. Ltd., vol. 3(02), pages 1250011-1-1.D. Teker, A. Pala ve O. Kent. (2013) ""Determination of Sovereign Rating: Factor Based Ordered Probit Models for Panel Data Analysis Modelling Framework."" International Journal of Economics and Financial Issues Vol. 3, No. 1, 122-132.T. Plank, (2010) “Do Macro-Economic Fundamentals Price Emerging Market Sovereign CDS Spreads?” SSRN: http://ssrn.com/abstract=1765352 or http://dx.doi.org/10.2139/ssrn.1765352.Bunun dışında proje önerisinde yer alan yöntemsel kaygılar aşağıda sıralanmıştır:Proje önerisinde kurulması planlanan makroekonomik verilere dayalı kredi notlandırma modelini tasarlama aşamasında öncelikle yanlı belirlendiği ifade edilen kredi notlarının gösterge veri olarak alınması oluşturulacak olan modelin doğruluğunu en başta geçersiz kılmaktadır.Özgün değer kısmında da açıklandığı gibi projeyi yürütmeyi amaçlayan araştırmacılar literatürde var olan yöntemleri bir araya getirmektedirler. Fakat yönteme kısa bir yer verilmekte ve bu yöntemle kullanılacak veriler net olarak tanımlanmamaktadır. Veri temininde herhangi bir sorun yaşanmayacağı ya da veri kısıtına göre ülke sayılarının belirleneceği ifade edilmektedir. Bu durum belirli bir yanlılık sorunu yaratabilir. Yani çok sayıda gelişmiş ülke ve az sayıda gelişmekte olan ülke seçilmiş (ya da tersi durum) ise bu durumda elde edilen sonuçlar sağlıklı olmayacaktır. Proje önerisinde de belirtildiği gibi ""Kullanılacak modeldeki bağımsız değişkenlerin neler olacağı modelin doğru tahminler yapabilmesi için önemlidir. Literatürde kredi derecelendirme kuruluşlarının makroekonomik göstergelerin dışında politik bazı göstergeleri de kullandıkları ifade edilmektedir."" Bu bağlamda projede sadece makroekonomik verilerin kullanılacak olması kurulması planlanan modelin gerçekliği açısından problem oluşturacaktır.Proje önerisinde belirtilen vaka analizi ve probit/logit gibi yöntemler bu tür çalışmalarda sıklıkla kullanılmaktadır. Ancak tahvil alım-satım fiyatları ile makroekonomik değişkenler arasındaki ilişkiyi araştırmak amacıyla Veri Zarflama Analizi (VZA) kullanılmak istenmesinin sebebi açık değildir."	1,17
Proje önerisinde sınırlı rasyonellik çerçevesinde duygusal zekâ, kişilik özellikleri, bireysel kültürel değerler ve savunma mekanizmaları gibi bireysel özelliklerin ve finansal bilgi seviyesinin bireylerin riske karşı tutumunu ve riskli yatırım davranışı üzerinde etkisini araştırmak amaçlanmaktadır. Davranışsal finans literatüründe bireylerin yatırım kararlarını ve değinilen değişkenlerin bu kararlara etkilerini inceleyen birçok çalışma mevcuttur. Bu çalışmaların da literatür taramasına eklenmesi ve proje önerisinin literatüre katkısının daha ayrıntılı bir şekilde belirtilmesi gerekmektedir. Proje önerisinde literatürde hali hazırda etkileri test edilen değişkenleri bir arada ölçüp birlikte inceleyerek özgün değer yaratılacağı ifade edilmektedir. Fakat bu yaklaşım hem yöntemsel bazı zorlukları doğuracağı gibi faktörlerin birbirleriyle olan ilişkisinden dolayı gerçek etkilerini de ortaya çıkarmayacaktır. Birbirleriyle yakından alakalı birçok faktörün tek bir modelde toplanarak, her birinin bireylerin riske karşı tutumlarına ve riskli yatırım davranışları üzerine etkilerinin belirlenebileceğine dair somut bir yöntemin proje önerisinde bulunmaması çalışmanın özgün değerini düşürmektedir. Bu nedenle çalışmadan çıkacak sonuçlar, projenin mevcut literatüre katkısını da azaltacaktır. Yukarda belirtilen nedenlerle mevcut literatür detaylı bir şekilde incelenmelidir ve özgün değer bu literatürdeki boşluklar ışığında ortaya konulmalıdır. 	2,67
"Proje, Malatya ilindeki kuru kayısı tarım işletmelerinin teknik etkinliğini tahmin etmek ve bu işletmelerin risk karşısındaki tutumlarını analiz etmektedir.  Tarım işletmelerinin teknik etkinlikleri hesaplanırken, risk karşısındaki tutumları dikkate alınmaktadır. Projede önerilen ""stochastic frontier analysis"" yönteminin tarım işletmelerini konu alan çalışmalarda kullanılmadığı belirtilmiş olmakla birlikte, böyle çalışmalar bulunmaktadır. Ancak, kayısı işletmeleri açısından yeni bir yöntem uygulanacağı söylenebilir. Tarım işletmelerinin risk karşısındaki tutumlarının hesaplanması ise son derece özgün bir yaklaşımdır.Çalışmanın bir diğer özgünlüğü de toplanacak olan verilerdir. İşletmelerin detaylı bir biçimde incelenerek, politika önerileri de geliştirilecek olması çalışmanın özgünlüğüne katkı sağlamaktadır. Yapılacak risk analizleri de ulusal yazına katkı yapma potansiyeline sahiptir. Tüm bunlara ek olarak önerilen ekonometrik yöntemlerin bir arada kullanılması da özgün bir katkı içermektedir. "	4,40
Bu proje çalışmasında, çiftçilerin pazarlama etkinliğini artıracak bilgi ve iletişim teknolojisine dayalı bir tarımsal pazarlama bilgi sisteminin oluşturulacak olmasının Türkiye için bir ilk uygulama olacağı belirtilmiştir. Uluslararası alanda benzer uygulamalar olmakla beraber Türkiye'de bunun ilk kez uygulanacak olması bir özgünlük olarak düşünülebilir. Ancak Gıda, Tarım ve Hayvancılık Bakanlığı tarafından 2011 yılında “Pazarlama Bilgi Sisteminin Kurulması ve İşletilmesi” isimli projenin burada önerilen projenin ortaya koyduğu adımların çoğunu kapsayacak olması da göz ardı edilmemelidir.Çiftçilere ihtiyaç duyabileceği hemen her türlü bilgiyi sağlayan bir sistemin yararlı olacağı düşünülmektedir ancak bu tasarlanan sistemin özgün değeri tartışmaya açıktır. Aslında önerilen sistem farklı kaynaklardaki bilgileri toplayıp entegre edecek ve çiftçiye sunacak bir bütünleşik sistemdir. Bu tür sistemlerin örnekleri işletmelerde ERP ve TZY sistemleri şeklinde, web sayfası olarak da portallar şeklinde mevcuttur. Ancak uygulama alanı olarak tarım sektörünün ve çiftçilerin seçilmiş olması ve sistemin onlara veri toplayıp sunan bir sistem olarak tasarlanması projenin özgün değerini arttırmaktadır.	3,60
"Bu proje kapsamında imalat sektörünün alt sektörleri olan otomotiv, tekstil, kimya, metal, elektrik ve makine sektörlerinde faaliyet gösteren imalat firmalarında yeniliğin belirleyicileri ve yenilikçilik düzeylerinin firma performansı (üretim, pazarlama ve finansal boyutları) ile ilişkisi anket ve vaka çalışmaları ile desteklenerek enlemesine ve boylamasına analizlerle ortaya konulacaktır. Bu amaçla ülkemizde farklı coğrafyalarda yer alan sekiz ilden toplanacak veriler ile enlemesine analiz yapılacaktır. Enlemesine çalışma bir modelleme çalışması ve bu çalışmaya veri sağlayacak bir saha çalışmasını içerecektir. Burada yeniliği belirleyen unsurlar ve yenilik ve rekabetçilik arasındaki ilişki modellenecektir. Bu çalışmada yer alacak sekiz ilin imalat sanayisine olan katkılarının yüksek olması ve elde edilecek sonuçların bu illerin/bölgelerin kıyaslanması açısından kullanılabilecek olması önemlidir. Benzer şekilde proje ekibinin daha önce yürütmüş olduğu bir TÜBİTAK projesi kapsamında beş ilde yer alan 184 imalat firmasından toplamış olduğu yenilik verileri, aynı firmalardan tekrar toplanacak verilerle boylamasına olarak değerlendirilecektir. Burada temel amaç aradan geçen yedi yıl gibi bir süre sonunda aynı sonuçlara ulaşılıp ulaşılamayacağının test edilmesi ve elde edilecek sonuçların sebeplerinin araştırılmasıdır. Böyle bir analizin yenilik ve rekabetçilik alanında ülkemizde daha önce yapılmamış olması projeye özgünlük katmaktadır.Projede vaka çalışmaları ile yenilik yeteneklerinin belirlenmesi ve artırılması kapsamında analizler yapılacaktır. Bu çalışmalar mevcut teoriye katkıda bulunacak, yenilik ve yenilikçilik kavramlarının karmaşık yapısı farklı sektörler ve farklı büyüklükler düzeyinde derinlemesine analiz edilerek yeni kurgular ve kavramsal çerçeveler oluşturabilecektir. Ayrıca firmalar çevrimiçi anketleri tamamladıktan sonra kendilerini veri tabanındaki diğer firmalarla çok boyutlu olarak kıyaslayabilecekleri kıyaslama raporuna ve yenilik performanslarını artırmalarına yönelik bir strateji raporuna sahip olacaktır. Bu raporların oluşturulmasında yine proje ekibini daha önce tamamlamış olduğu diğer bir TÜBİTAK projesi kapsamında geliştirmiş olduğu Karar Destek Sistemi geliştirilerek kullanılacaktır. Firmaların bu tarz raporlara sahip olmaları, kendilerini benzer firmalara kıyaslayabilecek olabilmeleri açısından önemlidir.Ancak çalışmada enlemsel ve boylamsal farklılıkları açıklayabilecek hipotezlerin oluşturulmaması çalışmanın özgün değerini olumsuz yönde etkilemektedir. Örneğin; aradan geçen 7 yıl boyunca söz konusu sektörlerde yenilik ve firma performansını etkileyebilecek dönem etkilerinin bu hipotezlerin oluşturulmasında dikkate alınabileceği düşünülmektedir. "	3,00
"Proje önerisinde belirtilen çalışmada temel amaç, bir örgütsel alanda yerleşik kurumsal mantık ya da mantıkların örgüt kültürü üzerinde araştırma özetinde kuramsal olarak modellendiği biçimde bir etkisi olup olmadığının anlaşılmasıdır. Örgüt kültürü ile kurumsal mantıklar arasındaki görece kopukluk, Hinings (2012)'de işaret ettiği ve proje yazarının da öngördüğü bir alandır. Çalışma bu kopukluğu gidermeyi amaçlamaktadır. Ancak çalışmanın özgün değerini zayıflattığı düşünülen bazı hususlar mevcuttur. Söz konusu hususlara aşağıda yer verilmiştir:Kurumsal mantık literatüründe hakim olan sosyal yapılandırmacı perspektifle, çalışmada ele alındığı haliyle örgüt kültürü alanında hakim olan işlevselci perspektif arasındaki meta-kuramsal uyumsuzluğun nasıl çözüleceği çalışmada yeteri kadar açıklanamamıştır. Örneğin, kurumsal mantıklar gibi, ""sosyal olarak inşa edilmiş tarihsel örüntülerin"" (Thornton ve Ocasio, 2008), örgüt kültürü ile daha farklı nitelikte bir ilişkiye sahip olduğunu göstermek için, Smircich’in (1983) ""kültür olarak örgüt"" ya da ""anlam sistemleri olarak örgütler"" yaklaşımının ele alınması düşünülebilirdi. Diğer yandan kurumsal mantıklarla örgüt kültürü arasındaki ilişkiler işlevselci yaklaşımla incelenecek ise örgüt kültürü ve örgütsel alt kültürlerin ilişkili olduğu diğer değişkenlerin de incelenmesi düşünülebilir (örn. örgütün kurucuları, kuruluş koşulları, teknoloji, yaş vb.).Önerinin önemli sorunlarından biri ""örgütsel alan"" kavramını ""sektör""e eşitlemesidir. Oysa örgütsel alan, ortak bir anlam sistemini paylaşan, birbirlerinden ayrı ve birbirlerine karşılıklı olarak bağımlı aktörlerden oluşan bir analiz düzeyidir (DiMaggio ve Powell, 1983; Meyer ve Scott, 1983). Örgütsel alan sektöre eşitlendiğinde (1) bireyler (örn. ilaç satın alan bir kişi), (2) bireylerin oluşturduğu birlikler (örn. Şehir Plancıları Odası) ve (3) bireylerin oluşturdukları topluluklar (örn. yayıncılık sektöründeki yazarlar, matbaacılar ve okuyucular) göz ardı edilebilecektir. Ayrıca, bir sektör birden çok örgütsel alanın içerisinde yer alabilir (örn. ilaç sektörü hem sağlık, hem de bilim örgütsel alanının içerisinde yer alabilir). Çalışmanın temel varsayımı, tek bir kurumsal mantığın hâkim mantık olduğu örgütsel alanlarda örgüt kültürleri eşbiçimlilik eğiliminde olacaktır şeklinde ifade edilebilir. Bu varsayım, her şeyden önce, örgüt kültürünün öncülü olabilecek diğer tüm bağımsız değişken olasılıklarını görmezden gelen, totaliter bir yaklaşım sergilemektedir. Öte yandan, ilgili yazında, genel olarak tüm kurumsal mantık çeşitliliklerinin özünde piyasa yapısının olduğu ifade edilmektedir. Bir örnek olarak, bugün futbol alanına hâkim olan kurumsal mantık, kulüplerin bir işletme gibi yönetilmesinin, futbolun bir endüstri olarak görülmesinin doğru olacağını ifade eden mantıktır. Bunun alternatifi olan ve futbolu bir oyun ya da spor olarak gören mantık günümüzde etkinliğini git gide yitirmektedir. Özellikle Avrupa ülkelerinin birinci liglerinde piyasa mantığının tüm kulüpler üzerinde hâkim kurumsal mantık olduğu ifade edilebilir. Kulüpler, bu mantığa bir şekilde uyum sağlayabilmek adına kimi zaman yüksek borçlarla yatırım yaparak daha fazla kazanç elde etmeye ya da oyuncu yetiştirip, keşfedip satarak sistemin içinde yaşamaya çalışırlar ve her iki durumda da futbolu endüstri olarak gören mantığa boyun eğilmiş olduğu düşünülebilir. Bununla birlikte, tüm bu kulüplerin örgüt kültürlerinin birbirinden farklı olduğu ya da en azından önemli bir çeşitlilik gösterdiği söylenebilir. Bu örnekte de görüldüğü üzere, tek bir kurumsal mantığın hâkim olduğu bir alanda da örgüt kültürü anlamlı oranda çeşitlilik gösterebilmektedir.Esasında kurumsal mantık denilen olgunun piyasa üzerinden iki alternatifli olduğu görüşü bir an için yok sayılır ve pek çok farklı konuda farklı kurumsal mantıklar olabileceği düşünülürse: Bu durumda, belirli bir konuya yönelik çelişen/çatışan/alternatif mantıklar-örneğin sağlık alanında piyasacı mantık ve insan sağlığının paraya konu edilemeyeceği mantıkları- olabileceği gibi yine aynı alanda bir başka konuya yönelik -örneğin hastanın evinde bakımı mantığına karşı hastanede bakım- alternatif mantıklar da bulunabilecektir. Proje önerisinde bu gibi durumlar anılmamakta, örtük bir biçimde, seçilecek her örgütsel alanda ya tek bir hâkim kurumsal mantık olacağı ya da belirli bir konuda alternatif kurumsal mantıklar olabileceği düşünülmektedir."	2,80
"Proje; yeşil ürün türü iletişim mesajlarının tüketicilerin tutum, satın alma niyeti ve ödeme isteği üzerindeki etkilerini incelemeyi ve Türk, Alman ve Amerikan tüketicileri üzerinde Discrete Choice Deneyleri uygulanarak veri toplanması amaçlanmaktadır. İletişim süreçleri ile ilgili olarak iletişim stilleri ele alınacak ve (1) ürün yerleştirme, (2) PR ve (3) geleneksel reklam mesajlarına maruz bırakma gibi iletişim stilleri kullanılacaktır.  Bu deneysel manipulasyonlar sonucunda arzu edilen bilgi üretiminin gerçekleştirilmesi planlanmaktadır İletişim sürecinin önemli etmenlerinden olan kaynak etkileri, mesaj özellikleri, ikna elementleri gibi unsurlar anlaşıldığı kadarıyla deneysel tasarımda yer almamaktadır. Projede ayrıca Toyota Prius lansmanı ile ilgili GFK kaynaklı bir verinin zaman serisi analizleri ile inceleneceği ve tasarlanan deneysel süreçlerde üretilecek olan bilgilerin dışsal geçerliliğinin sınanacağı belirtilmektedir.  Özellikle bu veri setinin deneysel süreçlerle ilgisi ve neden halihazırda incelenmemiş ve deneysel tasarıma katkıda bulunmasının sağlanmamış olduğu anlaşılamamıştır. Normal olarak bu veri seti etraflıca incelenmiş ve oradan elde edilen bulgular doğrultusunda ve hatta onların geliştirilmesi amacıyla deneysel sürecin tasarlanmış olması gerekirdi. Proje bu haliyle başarılı bir danışmanlık projesi görüntüsü vermektedir. Çalışmanın literatüre katkıları bölümünde, yeşil ürün kültür literatüründe bu yöntemin (en iyi-en kötü skalası ile aralıklı tercih deneyleri) ilk kez kullanılıyor olmasından ve bu sayede literatüre yeni ve uygun bir metodun kazandırılmasından bahsedilmiş olmakla birlikte, bu yöntemin yeni bir yöntem olmadığı aslında bir konjoint analizi olduğu görülmektedir. Bu durum çalışmanın İngilizce başlığında ve proje önerisinde de görülmektedir.  Projede önerilen deneysel çalışmanın literatürdeki mevcut bilginin üzerine önemli bir katkı sağlayacağı düşünülmemektedir. Deneysel çalışma ile projede kullanılması öngörülen mevcut veri seti arasında ilişki kurulamamış ve ayrıca iki farklı veri setinin zamanlaması bakımından karşılaştırmaya da elverişli olmayacağı düşüncesiyle çalışmanın özgün değeri yetersiz bulunmuştur."	2,75
"Önerilen projenin konusu, Uluslararası ve Endüstriyel çeşitlendirmelerinin pay senetleri Borsa İstanbul'da işlem gören mali sektör dışındaki firmaların değerlerine etkisinin araştırılmasıdır. Proje konusu; proje ekibinin de ifade ettiği gibi uluslararası yazımda çokça incelenmiştir. Özellikle gelişmiş ülkeleri ele alan yayım sayısı oldukça fazladır. Dolayısıyla bu proje önceki çalışmalara benzer bir çalışma olacaktır. Bu bağlamda projenin finans yazımına yenilik getireceği beklenmemektedir. Çalışmanın diğerlerinden en önemli farklılığı daha önce çok az ele alınan gelişmekte olan ülke piyasasını ele almasıdır. Bu çalışmada daha önce hiç incelenmemiş olan Türk firmaları ele alınacaktır. Bu bakımdan projenin ulusal literatüre katkı sağlayabileceği düşünülebilir. Bunun dışında diğer çalışmalardan farklı olarak firma değerine etkisinin tespitinde bölgesel farklılık ve yabancı piyasalara giriş şekilleri değişkenleri bu çalışmada ilk kez incelenecektir. Bunun yayında uluslararası ve endüstriyel çeşitlendirme arasındaki ilişki ve firma kurumsal sahiplik yapısı değişkenlerini firma değerine etkisini araştıran çalışmaların sayısının az olduğuna değinilmiş ve bu değişkenlerde incelemeye alınmıştır. Ancak projede daha önce hiç ele alınmayan ya da az incelenen bu değişkenlerin neden modele alındığı, firma değeri ile bu değişkenler arasında nasıl bir ilişki beklendiği ve bu değişkenlerin nasıl ölçüleceği hakkında detaylı bir açıklama yer almamaktadır. Sonuç olarak projenin finans alan yazınına herhangi bir yenilik getirmeyeceği beklenmektedir. Ayrıca, projede kullanılacak yöntem ve değişkenlere ilişkin detaylı ve açıklayıcı bilgilerin yer almadığı, projenin farklılıklarının anlaşılır biçimde ortaya konulamadığı ve dolayısıyla projenin özgünlüğünün iyi vurgulanamadığı düşünülmektedir. Bunun dışında proje önerisinin geneli ile ilgili olarak projenin yazım dilinin sade ve anlaşılır olmadığı, projede karmaşık ve anlaşılması güç ifadelerin yer aldığı da değerlendirilmektedir. "	2,00
"Proje önerisinde ele alınan konu Türkiye de faaliyet gösteren firmaların ürün geri çağırma süreçlerine ilişkindir. Bu süreçlerin firma için sorunsuz şekilde sağlanabilmesi için Türk tüketicilerin farklı bilgilendirme seçeneklerine ilişkin davranışlarını incelemeyi planlamaktadır. Proje önerisinin hedeflediği araştırma konusu gelişmiş toplumlarda yaygın olarak uygulanmakta olup ülkemiz için önemli bir eksikliği gidermeye yönelik ve gereksinim duyulan bir konudur.Araştırmada her ne kadar hipotezler ve bunların gerekçeleri belirtilmiş olsa da kuramsal çerçeveye Türkiye bağlamının (kültürel, hukuki, ekonomik vb.) katılmamış olması çalışmanın özgün değerini oldukça zayıflatmaktadır. Proje önerisinde Türk yöneticilerin ayıplı ürün ifşasındaki iletişimlerinin optimizasyonundan söz edilmesine karşın bu kavramın (optimizasyon) çalışmanın uygulama bölümü için gerçekçiliği bulunmamaktadır. Aslında çalışmanın amacı ""Türk tüketicilerinin ayıplı ürünlere yönelik tutumlarının belirlenmesi”dir. Bu tutumlar, bir anket çalışmasıyla ortaya konulmak istenmektedir. Dolayısıyla burada bir optimizasyon söz konusu değildir. "	2,00
"Projenin amacı, firmaların gri pazar aktivitelerine karşı uygulayabilecekleri en etkin stratejileri ortaya çıkarmak olarak belirtilmektedir.  Ancak bu stratejileri daha etkin olarak belirleyebilmek için de gri pazar aktivitelerinin öncüllerini, pazarda ne gibi etkiler ve sonuçlar meydana getirdiğini ve tüketicilerin gri pazar aktivitelerine karşın tutumlarını etkileyen faktörlerin incelenmesi de çalışmanın alt amaçlarıdır. Bu çalışmanın araştırılacak konu itibariyle Türkiye'de ilk ve tek çalışma olması, Dünya'da ise gri pazarlama ile ilgili şimdiye kadar yapılmış en kapsamlı akademik çalışmalardan biri olma özelliğini taşıması elbette çalışmaya özgün değer katmaktadır. Ancak, çalışmada yer alan ""Gri pazarlama Türkiye'de ve Dünya'da hem akademisyenler hem de özel sektör yöneticileri tarafından çok fazla irdelenmemiştir. Yapılan literatür taramalarında konu ile ilgili Türkiye’de yabancı bir çalışmanın literatür derlemesi dışında hiçbir çalışma yapılmamış iken, uluslararası alanda da oldukça sınırlı sayıda çalışma yapılmıştır"" ifadesini iki şekilde yorumlamak mümkündür. Birincisi, söz konusu alanda ciddi bir boşluğun olduğu ve bu çalışmanın bu boşluğu doldurabileceği, dolayısıyla akademik katkısının önemli olduğu şeklindedir. İkincisi ise, çalışmada sadece ABD'deki ticaret hacmi rakamlarına -ki bu rakamlarda eski- değinilmiş olması ve Türkiye'de gri pazar büyüklüğüne dair herhangi bir veriye rastlanmamış olması da göz önünde bulundurulduğunda acaba ülkelerin ekonomilerinde çok ciddi yer tutmadığı ve yetkili distribütörler açısından bir tehdit oluşturmadığı için mi konunun bugüne kadar literatürde pek incelenmemiş olduğunu akla getirmektedir. Çalışmada ısrarla çalışmanın sonucunda ortaya çıkacak bulgular ile Türkiye'de gri pazar aktivitelerinin yetkili distribütörlerinin geleceklerinin ne derece tehlikede olduğunun ortaya çıkarılmasının hedeflendiğinden bahsedilmektedir. Ancak bu yetkili distribütörlerin ne derecede tehdit altında olduğuna dair gerekçelere rastlanmamıştır. Bir başka ifadeyle çalışmanın önemi yeteri kadar açıklanmamıştır. Proje yürütücüsünün çalışmayı ""dünyada gri pazarlamayla ilgili şimdiye kadar yapılmış en kapsamlı akademik çalışmalardan biri olma"" özelliği ile sunması oldukça iddialı olup, bu değerlendirmeler çerçevesinde önerilen çalışmanın özgün değerinin yeterli olmadığı düşünülmektedir."	2,60
Önerilen projenin konusu Türkiye'deki emeklilik fonlarının getirilerini etkileyen faktörlerin analizidir. Literatür incelendiğinde fonların performansı üzerine yapılan çalışmaların çoğunda yatırım fonları ve hedge fonların ele alındığı, emeklilik fonlarını inceleyen çalışmaların az olduğu ifade edilmektedir. Ancak gerek uluslararası gerekse ulusal literatürün projenin araştırmacıları tarafından kapsamlı olarak incelenmediği düşünülmektedir. Türkiye'deki emeklilik fonları için yapılan çalışmalar arasında Karacabey ve Gökgöz (2005), Korkmaz ve Uygurtürk (2007 ve 2008), Dağlı, Bank Er (2008) ve Ege, Topaloğlu, Coşkun (2011) çalışmalarından hiçbirine projede yer verilmemiştir. Proje önerisi yapılmadan önce iyi bir literatür araştırması yapılarak bu alandaki eksiklikler, önerilen projenin sunacağı yenilik ve farklılıklar açıkça belirtilmemiştir. Bu nedenle çalışmanın özgünlüğü açısından muğlaklık vardır.Projede fonların performansının 4 farklı değişkenle ölçülmesi planlanmaktadır. Bu değişkenler bu projede ilk defa mı kullanılacak? Değil ise, daha önce hangi çalışmalarda kullanılmış? Bunlara ilişkin bilgiye yer verilmemiştir. Yine aynı şekilde, bu 4 farklı performans arasındaki farklılıkları ortaya çıkarmaya yönelik kullanılacak olan değişkenler (risk katsayıları, fon büyüklüğü, varlık gruplarının likidite özellikleri, kurumsal etkileşim vb) daha önce incelenmişse hangi çalışmalarda nasıl ele alınmıştır? Bunların proje kapsamında oluşturulan modelde araştırılmasının gerekliliği nelerdir? Projenin diğer çalışmalardan farklı olarak kurumsal iletişim etmenine yer verildiği açıklanmış ancak bunun modele nasıl katılacağına ilişkin detaylı bir bilgi sunulmamıştır. Ayrıca bu değişkenin modele katılması ile sonuçlarda nasıl bir farklılık beklendiği, bu değişkenin olası etkisine detaylı değinilmemiştir. Bunun dışında, farklı performans ölçütlerini belirleyen faktörler arasında farklılık olup olmadığının neden araştırılmak istendiği daha açık belirtilmelidir.  Proje önerisinin, proje ekibinin 2014 yılında hazırlamış oldukları “The Case Against Active Pension Funds: Evidence from the Turkish Private Pension System” başlıklı çalışmalarından belirgin düzeyde farklı olmadığı düşünülmektedir.	3,17
"Proje önerisi, Türkiye'de çalışma hayatında çalışanların, yöneticilerin ve işverenlerin davranışlarında belirleyici olan normların tespit edilmesini amaçlamaktadır. Türkiye’deki çalışma hayatının tamamı için geçerli bir norm endeksinin geliştirilmesinin akademik çalışmalara ve uygulamaya katkısı olacağı açıktır. Ancak aşağıda belirtilen hususlar çalışmanın özgün değerini zayıflatmaktadır: Proje önerisinde normlar, ""insanları bilişsel, duygusal ve davranışsal olarak etkileyen, uzun yıllar boyunca oluşmuş ve yerleşmiş değerler yani doğrular ve yanlışlar"" olarak tanımlanmıştır. Bu tanımın ciddi bir sorunu mevcuttur. Normlar ve değerler birbirlerine eş kabul edilmiştir. Yukarıdaki tanım değerler için kabul edilebilir. Normlar ise, eylemlerin nasıl sergilenmesi gerektiğini belirtir ve değer verilen sonuçlara ulaştıracak meşru araçları tanımlar. Öneride, danışman olarak yer alan Alex Heckert'in ortak yazar olarak yer aldığı Heckert ve Heckert'te (2004) referans verilen Tittle ve Paternoster'de (2000), ""ABD'deki on orta sınıf normu"" olarak sadakat, mahremiyet ve sağduyu vb.den söz etmektedir. Ve öneriden anlaşıldığı kadarıyla, bu çalışmada da benzer sonuçlara ulaşmak hedeflenmektedir. Oysa yukarıdaki geçen kavramları değerler olarak nitelemek daha doğrudur. Ek olarak, ""Türkiye İş Hayatı Normları""nın karşılığının olup olmadığı başka bir tartışma konusudur. Çünkü işler, meslekler, örgütler, sektörler vb. unsurlar için farklı normlar (hatta bazen, çatışan normlar) söz konusudur. Her ne kadar normları listeleyen bir çalışma yapılmadıysa da Türkiye'de özel olarak örgüt kültürü hakkında ve genel olarak da ülke kültürü hakkında diğer ülkelerle mukayeseli çalışmalar vardır (örneğin Hofstede, 2001; House et al., 2004). Normlar literatürde kültürün bir parçası olarak değerlendirilmektedir. Aynı şekilde değerler konusunda da Dünya Değerler Araştırmasından da ülkemizdeki normlar hakkında fikir edinmek mümkündür. Keza hukuk da normları yansıtacağı için hukuk sistemimize bakarak çalışma hayatında doğru ve yanlışların değerlendirilmesi mümkün görünmektedir. Proje önerisinde de belirtildiği üzere, Türkiye'de iş yaşamına hâkim olan kültürel özellikleri tespite ilişkin yapılmış çalışmalar bulunmaktadır. Ayrıca, Aldemir vd. (2003) Türkiye'de işgörme anlayışının tanımını ve boyutlarını görgül bir araştırma ile ortaya koymuşlardır. Bu gibi çalışmalarda her ne kadar doğrudan normlara odaklanılmış olmasa da, kültürün, iş görme anlayışının ve hatta iş ahlâkının çoğunlukla normlar ve değerlerden müteşekkil olduğu bilinmektedir (İGİAD, 2008). Literatür özetinin büyük çoğunluğu literatürdeki eksiklikler yerine normların neden önemli olduğuna ayrılmıştır. Dolayısıyla kuramsal ve yöntemsel olarak çalışmanın yapacağı katkının boyutu bilinememektedir. Proje ekibi yalnızca ABD'de bu konuda yapılan bir çalışmayı referans vermiştir. Bu referans hakkında detaylı bilgi verilmemiştir. Diğer ülkelerde benzer çalışmaların olup olmadığı ve ne kadar bilimsel temellere dayandığı belirtilmemiştir.Yukarıda belirtilen hususlara ek olarak proje önerisinde, çalışma hayatı değerleri ile ilgili yurtdışında yapılmış çalışmalardan teorik açıdan farklı olarak Türkiye’de yapılmasının gerekliliğine ilişkin önermelerin yer almadığı görülmektedir. Bu da çalışmanın bir diğer önemli eksikliğidir."	1,50
"Proje ""Yeni Ürün Geliştirme (YÜG)"" sürecine ilişkin olarak örgütsel koordinasyon mekanizmalarını, bu mekanizmaların YÜG hız ve gelişimine olan etkilerini ve örgütlerdeki üst yöneticilerin süreç üzerindeki etkilerini, Türkiye'den bir örgütsel örneklemde araştırmak amacını taşımaktadır. Çalışma, özellikle bu alanda Türkiye'deki önceki çalışmaların sınırlı olması nedeniyle belirli bir özgünlük taşımaktadır. Ancak, 10 adet önermesi bulunan modelde, çalışmaya özgünlük katacak yaygın görüş ve kanaatlerle beklenenin aksine bir gözlem yapılması beklenmekte midir? Bir model önerisi ile başlanıyor olması, çalışmayı salt keşfedici olmaktan açıklayıcı olmaya yaklaştırmaktadır. Ancak, önerme tablosunda verilen önermelerin tümü akla yatkın, uygun, dolayısıyla da özgün nitelik açısından sınırlı önermeler taşımaktadır. Çalışmanın 10 önerme ve akla yatkın bir model çıkarmak yerine, önsezilerimizle yöneldiğimizin tersine birkaç önermeyi barındırması ve bunu görgül olarak çalışması, çalışmanın özgünlüğünü ve dolayısıyla muhtemel yayın potansiyeli ve etkisini artırabilirdi.Ayrıca halihazırda geliştirilen model, YÜG sürecinin yürütüldüğü ortam ile ilgili olarak sözkonusu örgütün iç çevresi ile sınırlı bir bakış açısına sahiptir. Örneğin, moderatör değişken olarak varyansı kontrol edilecek tek değişken üst yönetim denetimi mi olmalıdır? Proje ekibinin öngördüğü, daha önceki çalışmalarda farklı ve çelişkili sonuçlar elde edilmesi, YÜG sürecinin yürütüldüğü temel teknolojinin tipi, olgunluğu, alternatif teknolojiler karşısındaki durumu, sözkonusu ürünlerle ilgili pazarın olgunluğu, rekabetin durumu, ilişkide olunan sektör(ler) gibi örgüt dışı değişkenlerden etkileniyor olabilir mi? Açık sistem yaklaşımına göre, örgütün çevresinden kaynaklı varyasyonu da açıklamaya ve kontrol etmeye yönelik bir bakış açısı, modelin ve çalışmanın özgünlüğünü artıracaktır. Anket çalışmasında demografik olarak sorulup, varyansının kontrol edileceği tahmin edilen bu gibi faktörlere ilişkin kuramsal modelde bir açıklama bulunamamıştır. Bu da çalışmanın özgünlüğünü sınırlandırmaktadır.Kuramsal modeldeki bir diğer belirsizlik bağımlı, bağımsız ve düzenleyici değişkenlerin açıklanmamasıdır. Ayrıca hipotezlerin gerekçeleri de açıklanmamıştır. Örneğin, neden üst yönetim denetimi düzenleyici değişkendir de müşterilerin bütünleştirilmesi bağımsız değişkendir? Örneğin, modelde önerilenin aksine Chen, Damanpour ve Reilly'nin (2010), makaleler, konferans bildirileri ve tezler üzerinde gerçekleştirdikleri meta-analizinin sonuçlarına göre, müşteri bütünleştirilmesini de kapsayan dışsal bütünleştirme yeni ürün geliştirme hızının düzenleyici değişkenlerinden biriyken; tepe yönetim desteği bağımsız değişkenlerinden biridir. "	2,80
Projede geleneksel çek uygulamasının yerine geçecek ve bir karta bağlı elektronik bir çek sistemi önerilmektedir. Proje önerisinin mevcut haliyle uygulamaya sınırlı düzeyde katkı sağlama potansiyeli olmakla birlikte ilgili yazındaki hangi boşluğa odaklandığı yeterince açıklanmamıştır. Çalışma daha çok durum tespiti niteliğindedir. Projenin uygulamaya bazı katkılar sağlayacağı düşünülse de çek kart sisteminin mevcut çek sistemi ile ilgili sorunlara çözüm getireceğinin tartışmalı olduğu düşünülmektedir. Şöyle ki, çek kart sisteminin ön gördüğü birçok konu zaten banka kartları ya da kredi kartları aracılığıyla yapılmakta olup bu durum çalışmanın özgünlüğünü zayıflatmaktadır. Bazı konular ise halihazırda internet bankacılığı ile yapılabilmektedir. Diğer yandan, mevcut çek sisteminin en önemli kolaylığı ise ciro yoluyla devirdir. Çek kart sisteminde ise bu konuda daha uygulanabilir ve daha faydalı bir çözüm sunulmadığı düşünülmektedir.Yukarıda belirtilen hususlar çerçevesinde projenin özgün değerinin yetersiz olduğu düşünülmektedir.	1,80
Bu çalışma, Türkiye’de öğrencilerin okuma hızı normlarının belirlenmesini amaçlamaktadır. Çalışmanın amaçları bakımından okuma sırasında ortaya çıkan sesletim sorunlarının araştırılması önemlidir. Bu çalışma, temelde bir başka araştırmada geliştirilen bir ölçme aracının daha geniş bir örnekleme uygulanmasını içermektedir. Araştırmada aynı konuda daha önce bazı çalışmalar yapıldığı ancak ülke çapında farklı örneklem gruplarına ulaşılmadığı için ulusal normlar oluşturulamadığı belirtilmiştir. Ancak bu çalışmada evren ve örneklemin sadece Ankara, İstanbul, İzmir ve Antalya'dan seçilecek olması evreni temsil etme konusunda sorunludur. Okuma sırasındaki sesletim sorunlarının bölgesel / yerel ağız özelliklerinden etkilenmesi kaçınılmazdır. Buna rağmen araştırma evreninde farklı bölge ve bölümlerden (Doğu Akdeniz, Güney Doğu Anadolu, Doğu Anadolu, Doğu ve Batı Karadeniz) hiçbir şehre yer verilmeyecek olması araştırmanın ulusal düzeyde normlar belirleme hedefine ulaşılmasını güçleştirmektedir. Diğer taraftan, proje önerisinde maksimum çeşitlilik örnekleme yönteminin kullanılacağı belirtilmektedir. Bilindiği gibi maksimum çeşitlilik örnekleme yöntemi nitel araştırmalarda amaçlı örnekleme kapsamında ele alınmakta olup genelleme kaygısı güdülmez. Çalışmada dayanak olarak gösterilen “Woodcock Reading Mastery Tests” ise sadece kelime listelerinden oluşan bir ölçme aracı değildir. Altı boyuttan oluşan bu ölçeğin sadece bir boyutunun ölçülmesi hedeflenmektedir. Bu bakımdan kullanılacak ölçme aracının gerçek anlamda okuma hızını ve doğru okuma başarısını ölçmesi mümkün değildir. Akıcı okuma metin bağlamı olmadan yani anlam dikkate alınmadan ölçülemez. Yöntemdeki söz konusu bu eksiklikler projenin özgün değerini düşürmektedir. 	1,40
"Türk Kadını dergisinde (1966-1974) temsil edildiği haliyle devlet feminizmini ve bu feminizme şekil veren aktörleri ve söylemlerini araştırmayı öneren proje, bir kaç bakımdan özgün değere sahiptir.Öncelikle, proje ulusal literatürde araştırılmamış bir dönemi yine araştırılmamış bir kaynak üzerinden incelemeyi önermektedir. Bu özellik projenin Cumhuriyet tarihinin devlet feminizmi açısından yeterince incelenmemiş bir dönemine ve aktörlerine ışık tutmasına olanak tanıyacaktır. İkinci olarak, arşiv çalışmasından elde edilecek ampirik bulgular Türk devlet feminizmi söyleminin somutlaştırılmasına ve uluslararası farklı devlet feminizmi biçimleriyle karşılaştırılmasına olanak tanıyacaktır. Bu açıdan ele alındığında proje, yalnızca Türkiye’deki bilgi birikimine ve literatüre katkıyla sınırlı kalmayacak; aynı zamanda Batı dışı bir örneği çalışarak global anlamda da devlet feminizmi literatürüne katkı yapacak ve bu literatürde var olan bir boşluğu da dolduracaktır. "	4,33
Projenin sosyo-ekonomik değişmeye yanıt olarak demografik yapının değişimi ile ortaya çıkan nüfusun yaşlanmasına ve yaşlı kuşak ile genç kulakların dayanışma biçimlerine odaklanması projeye özgün bir değer kazandırmaktadır. Bu özgün değer, proje konusunda yapılmış çok fazla çalışma olmaması ve proje kapsamında hem niteliksel ve hem de niceliksel veri toplama araçlarının birlikte kullanımı aracılığı ile artmaktadır. Ancak, her ne kadar revize öneride belli iyileştirmeler yapılsa da çalışmanın bazı yöntemsel sorunlarının olması özgün değere sahip olan projenin bu değerinde azalmalara yol açmaktadır.	3,83
"Revize proje önerisinde halen projenin amacı açık bir şekilde yazılmamışsa da projenin araştırma sorusu;"" Aksaray kent merkezindeki EKH nelerdir? ‘EKH’nin sebepleri nelerdir?;‘EKH’ni bertaraf etmek için neler yapılabilir?; ‘EKH’ni bertaraf etmek için kim/hangi kurum sorumluluk üstlenmelidir? Bu dört temel soru, projenin cevap aradığı sorular olacaktır."" olarak belirtilmektedir. Ayrıca proje önerisi değişiklik bildirim formunda ise ""Projenin öncelikli amacı hangi toplumsal kategorilerin nasıl ve ne sekilde eksik kapsamaya maruz kaldıklarını tesbit etmek olacaktır.""  şeklinde bir ifade mevcuttur. Bu ifadelere bakarak projenin özgün değeri hakkında şunlar belirtilebilir: 1. Proje halen temel kavramı olan Eksik Kapsama Hali(EKH)ni tam olarak tanımlamış ve neden bu kavramı kullandığını açıklamış sayılamaz. Ayrıca böyle bir kavram literatürde bulunmamaktadır. Projenin kendi literatür taramasında da verilen örnekler daha çok ""sosyal dışlanma"" ve ""sosyal içerme"" kavramlarıdır. Dolayısıyla projenin temel kavramının tanımı, bilimsel gerekçesi ve somut detaylandırılması ile ilgili sorun halen sürmektedir. 2. Projenin özgün değeri kuramsal ve ampirik özgünlük olmalıdır. Ancak kuramsal olan özgün değeri halen eksiktir. 3. Farklı grupların açıklanmasında çok çarpıcı ve bilimsel dilde kullanılması kabul edilemeyecek ifadeler bulunmaktadır.  Örnekler: “- EKH’nin en belirgin bir şekilde görüldüğü toplumsal kategori, hiç şüphesiz yoksullardır. Bunların karşısında zenginler yer almaktadır. Burada zenginin ve yoksulun kim olduğu tartışılabilir.- Feministlerin bazen erkek düşmanlığına varan eleştirileri bir yana bırakılırsa; içinde yaşadığımız dünyanın erkeklerin dünyası olduğuna dair tespitlerinin önemli bir bölümünün doğru olduğu görülür.- Bu açıdan ev kadınları sadece erkek hegemonyası altında ezilmemektedirler aynı zamanda kadınların kadınları ezdiği bir başka dünya daha ortaya çıkmaktadır (daha geniş bir tartışma için bkz. Altuntaş, 2012). - Yaşlılık, hem fiziki kapasitemizi hem de zihni melekelerimizi yitirmeye başladığımız bir döneme tekabül eder. Bir insan gençken ne kadar yetenekli olursa olsun, yaşlılık onu çaresiz bırakabilir. Yine bir insan, zihni melekeleri bakımından ne kadar üst düzey biri olursa olsun, yaşlılıkta duçar olacağı bir hastalık onu bir çocuk mesabesine indirebilir. Bu açıdan bakıldığında; yaşlılar, bazen gençken sağlıklarına daha az dikkat etmelerinin bir sonucu olarak ama genellikle yaşlılığın beraberinde getirdiği kaçınılmaz değişimlerle birlikte, toplumsal hayatın dışına itilmektedirler.”-Yaşlılığın problemli ve hastalık dönemi olarak tanımlanması bilimsel olarak kabul edilemez.-Göçmenler (Üniversite Öğrencileri): Göç literatüründe öğrenciler “göçmen” olarak kabul edilmemektedir. - Etnik Gruplar (Çingeneler): Yine bu şekilde bir ifade bu grup için bilimsel bir ifade değil. Roman ifadesi kullanılmalıdır. - Feminist bakış açısı konusundaki kullanılan ifade kabul edilemez. Projenin yeniden gözden geçirilmesi gereklidir. Revize projede de halen çalışmanın temel kavramı olan kavram ve literatür taraması kısımlarının yeterli olarak güçlendirilmediği görülmektedir. Göç, etnisite, toplumsal cinsiyet, yaşlılık, engellilik, yoksulluk konularında kaynak taraması halen çok eksiktir. "	1,80
"Bu çalışma Türkiye'nin yeni bir meselesine; Türkiye'ye yabancı öğrenci olarak ""göç"" eden bir grup öğrencinin motivasyonlarını, sorunları ve gelecek planlarına bakmayı planlamaktadır. Konu ilginç, güncel ve önemlidir. Bununla birlikte projenin konusunun ele alınışında ciddi eksiklikler dikkati çekmektedir:-Proje önerisi mevcut göç literatürüne ne tür bir katkı sunacağını belirtmemektedir. -Göç araştırmaları literatüründe mikro, mezo ve makro düzeyde farklı kavramsal çerçeveler mevcut olmakla birlikte bu araştırma bu kuramlar çerçevesinde sorunsallaştırılmamıştır.  -Hali hazırda özellikle AB çapındaki öğrenci değişimi ve bu öğrencilerin yaşantılarıyla ilgili çalışmalar bulunmaktadır. Ancak bu literatüre değinilmemiştir. -Araştırma eğitim amaçlı göç ile gelen öğrencilerin buradaki yaşantılarına ilişkin kavramsal çerçeve, bir bakış açışı ya da bir soyutlama seviyesi sunmamaktadır. Bu bağlamda özgün değer üretme potansiyeli düşüktür.- Proje bu konuda yalnızca veri toplamayı önermektedir. Toplanan verilerle yapılacak herhangi bir açıklayıcı analiz önerisi içermemekte, bu tür analizlerin bu projede değil ancak bu proje ile oluşturulacak veri tabanı kullanılarak daha sonra yapılacağı belirtilmektedir. Bu durum bir eksiklik olarak değerlendirilmiştir. "	1,80
"Proje önerisi, bir melez kimlik olarak tanımlanan “Hemşinli” kimliğini konu edinmektedir. Konu ile ilgili literatür özetinde Hemşin kimliği üzerine şimdiye kadar ortaya konan çalışmaların bir kısmının etnisite merkezli ispatlamaları konu edindiğini, bir kısmının ise amatör bakış açısına sahip olduğu vurgulanmıştır. Bu çalışma ile bir ilkin başarılacağını ve Hemşinli olarak toplulukların yaşadıkları coğrafyanın tamamını içine alan bir görsel ve yazılı arşiv ortaya konacağını ve bundan sonra Hemşinliler üzerine çalışan araştırmacılara kaynaklık edeceği belirtilmiştir. Hemşinli topluluğu üzerine böyle bir arşivin oluşması özgün bir değerdir. Arşiv ile Hemşinliler hakkında ilgili yabancı ve yerli arşivlerdeki belgelerin bir araya getirileceği, Hemşinlilerin tarihsel olarak siyasal, ekonomik ve kültürel alanlardaki değişimini ve bir kimlik oluşturma sürecinin nasıl teşekkül ettiğinin ortaya çıkarılacağı belirtilmiştir. Proje önerisinin yerel kimliklerin devamlılık dinamiklerinin ve melezleşme biçimlerinin anlaşılması bakımından özgün değer taşıdığı söylenebilir. Önerilen proje genel olarak yerel kimliklerle ilgili bilgi birikimine ve tartışmalara özel olarak Hemşinlileri konu alan araştırmalara saha araştırmasından elde edilecek verilerle özgün değer katma potansiyeli bulunmaktadır. Bu hedefler özgün bir değer içermekle birlikte hedeflere ulaşılabilmesi ile mümkün olacaktır.Bununla birlikte proje önerisinin teorik çerçevesinin yeterli bir biçimde kurgulanmadığı düşünülmektedir. Proje konusu kimlikler sosyolojisiyle ilgili olmasına rağmen,'kimlik'le ilgili literatürü yeterince taranmadığı, bu nedenle de kavramsal çerçevenin yeterli yetkinlikte oluşturulamadığı gözlenmiştir. Metinde geçen kavramların çoğu değini düzeyinde kalmıştır. Örneğin melezleme, melezleşme, kreolleşme, postmodern eriyik, melez kimlik, özcü yaklaşım, içerlenme ve dışarlanma vb. kavramlar buna örnektir.Proje önerisinde mevcut literatürün özcü (ideolojik) olduğu iddia edilerek, proje ile mevcut durumu bilimsel olarak betimlemek amaçlanmıştır. Ancak özcü yaklaşımları eleştirirken ""özcü yaklaşımlar dil üzerine tartışmada Hemşinlileri ikiye hatta üçe bölme gibi bir gafletle karşı karşıya bırakmaktadır bizi"" denilmektedir. Bu ifadelerin bilimsel olmaktan öte sübjektif yargılar olduğu değerlendirilmektedir ve proje başvuru metninde yer almaması daha doğru olacaktır. "	3,80
Proje önerisi, Türkiye Türkçesinin tarihi ve günümüz dönemine ait atasözlerini tespit ve tasnif etmeyi, atasözlerini dilbilimsel, folklorik ve edebi bakımdan incelemeyi ve tüm bunları web ortamında bir veri tabanıyla paylaşmayı hedeflemektedir. Proje önerisinde, atasözü biliminin dünyada oldukça ileri gitmesine karşın ülkemizde bu alanda büyük bir boşluğun olduğu belirtilmiş ve atasözü yazıcılığı açısından birçok veri bulunduğu halde bunların tarihsel/karşılaştırmalı bir metotla atasözü bilimi incelemelerine kaynak olamayacağı üzerinde durulmuştur. Bu konuda örneklemeye gidilerek Türk Dil Kurumu tarafından yayımlanan atasözü kitabında sadece 2667 atasözü yer alırken Çuvaş Türklerinin 13000 atasözüne sahip olduğu ifade edilmiş, bunun nedeni olarak da Çuvaş atasözleri varlığının bilimsel yöntemlerle tespit edilmesi gösterilmiştir.  Bu tespitlerin doğruluğu tartışmaya açıktır. Zira projenin literatüründe de görüleceği üzere Türkiye’de atasözleri üzerine yapılmış onlarca çalışma vardır. Bu çalışmaların tamamının bilimsel düzeyden yoksun olduğunu söylemek mümkün değildir. İddia edildiği gibi Türkiye Türkçesi için tespit edilen atasözü sayısı sadece TDK tarafından kitaplaştırılan kadar da değildir, yapılmış diğer yayınlar bunun kanıtıdır. Karşılaştırma adına Çuvaşlar için verilmiş rakam, tam bir ölçü olamaz. Söz konusu atasözlerinin nasıl ve ne şekilde toplandığı ve mahiyetinin ne olduğu açık değildir ve öznel bir karşılaştırmadır.Projenin, atasözlerinin nitelikleri doğrultusunda Türkiye Türkleri ile ilgili olarak dilbilim, halkbilimi, ilahiyat, etnoloji, antropoloji, tarih, psikoloji, sosyoloji, edebiyat gibi insan bilimlerine dönük çıkarımlarda bulunacağı belirtilmiştir. Ancak bunu somutlaştıracak bir örneklemeye gidilmemiştir.Yukarıda ifade edilen hususlar nedeniyle projenin özgün değeri yeterli bulunmamıştır. 	2,40
"Önerilen projenin literatürde önemli bir boşluğu doldurmaya aday olduğu görülmektedir. Bu çerçevede Türkiye'deki tolerans düzeylerinin Tanrı algılamalarıyla ilişkisi üzerine odaklanmasıyla özgün bir katkı sunma potansiyeli bulunmaktadır. Ancak Hristiyan toplumları için geliştirilmiş kavram ve ölçeklerin, oldukça farklı bir inanç bağlamına sahip olan Türkiye'deki tolerans düzeylerine uygulanması meselesi proje önerisinde sorunsallaştırılmamakta, aksine bu metodolojik araçların Türkiye bağlamına da aynen uygulanabileceği varsayılmaktadır. Örneğin 'korku yönelimli' ve 'sevgi yönelimli' Tanrı algılamaları evrensel kategoriler olarak alınmaktadır. Ayrıca bunların dışında 3., 4. vs. kategorilerin (örneğin 'adalet yönelimli Tanrı algısı') olabileceği göz önüne alınmamaktadır. Araştırmanın Türkiye'de, Müslüman bir toplumda yapılacağı ifade edilmekte buna karşılık gerek literatür ve gerekse kuramsal olarak Hristiyan dünyasında oluşturulmuş olan kaynak ve tezlerden yola çıkılarak bir kavramsal çerçeve oluşturulmuştur. Çok tanrılı toplumlarda farklı işlere bakan farklı duygulara karşılık gelen farklı tanrılar vardır. İslam'da ise Tanrı kullarının gönlünde hem sevgiyi hem de gazabı bir arada barındırır. Müslümanların Tanrı algısında bu iki hususun nasıl ayrıştırılacağı sorunlu görünmektedir. Diğer önemli bir konu da insanların öteki gruplara karşı tolerans düzeyini etkileyen başka faktörleri (dünya görüşü, ideolojik yönelimleri, geçmiş hayat tecrübesi, çevre etkileri vb.) yeterince dikkate alınmamasıdır. Tanrı algısının tolerans düzeyi ile ilişkisi açılanırken diğer faktörlerin etkisinden nasıl arındırılacağı da öneride belirtilmemiştir. Ayrıca korku veya sevgi yönelimli Tanrı anlayışına sahip olmanın ve Türk toplumunun Tanrı algısı haritasını çıkarmanın topluma ne katkı yapacağı belirtilmemiştir. Araştırmanın gerçekleştirildiği varsayıldığında elde edilen sonuçlar ""ötekileştirme"" varsa onu pekiştirecek ve toplumsal huzur adına endişe oluşturabilecektir. Ayrıca ""Türkiye'de toplum tarafından öteki olarak addedilen grupların tespiti"" hedefinin ayrıştırıcı sonuçlara yol açabileceği düşünülmektedir.  Öte yandan Tanrı algısının yanı sıra, içsel veya dışsal yönelimli dindarlık kavramlarının önyargıyla ilişkisi sosyal psikolojide incelenmiş konulardır. Projenin kuramsal açıdan bu literatür ile ilişkilendirilmediği anlaşılmaktadır. Ayrıca farklı ülke ve zamanlarda (özellikle kültür-bağımlı konular üzerine) yapılan araştırmaların doğrudan mukayese edilmesinin zaman zaman sorunlu olacağı da dikkate alınmalı; önerilen çalışmanın doğrudan bu tür bir mukayeseye kaynaklık edeceği varsayılmamalıdır."	2,00
Projenin özgün değeri dört ana başlıkta değerlendirilmiştir: 1. Araştırma sorusu ve tasarımından kaynaklanan, 2. Sosyolojik yazın diline yönelik epistomolojik katkılardan kaynaklanan, 3. Öneri geliştirme potansiyeline ampirik katkılardan kaynaklanan, 4. Yöntem ve alan araştırması kaynaklı özgün değer.1. Özgün değerde, toplumların modern bağlamlarda inşa olma sürecinde ritüelleri bir analiz aracı olarak görmesi yönüyle özgünlüğü vurgulanmıştır. Bu vurgu ile önemli ve özgün bir bakış açısının ve yeni bir sosyolojik dilin gelişmesine de kapı aralanacağı belirtilmektedir.  Örneklem olarak seçilen topluluğun 1960 yılında Türkiye’ye yerleştiği ve bir getto şeklinde yaşadığı düşünüldüğünde ritüelik unsurların bir birleşme ve kültürünü ayakta tutma mücadelesi olarak görülmesi olağandır. Ancak Kayseri’ye göçün üzerinden 54 yıl geçmiştir ve üçüncü nesil yeni hayata adapte olmuştur. Ritüellerin ilk dönemdeki kadar net inşa sürecini aydınlatmaya işaret edeceği hususunda dikkatli olmak gerekmektedir. Ondan önemlisi, bu insanlar göç ettiklerinde mevcut kültürel ve ritüel belleklerini de Türkiye’ye taşımışlardır. Bu sebeple, bu süreç yeniden inşadan ziyade mevcudu ayakta tutma mücadelesi olarak da görülebilir. Bugün, dernek faaliyetleri ile belirli günlerde bir araya gelmek dışında ritüellerin devamlılığı hakkında da proje önerisinde bilgi aktarılmamıştır. 2. Ritüel, topluluk ve modernleşme üzerine sosyolojik bir yazın dilinin Türkiye’de oluşmadığı vurgusu literatür özetinde örnekleri ile verilmiştir. Proje, bu boşluğu doldurmaya talip olmuştur. Bu yönü ile özgün bir değer yaratması mümkün görünmektedir. Ancak bu araştırmayla bu dilin oluşturulabilmesi oldukça iddialı görünmektedir. Proje önerisi ritüel, topluluk ve modernleşmenin etkileşimini el almayı amaçlaması bakımından özgünlük içermektedir. Aynı şekilde, proje Kayseri'de yaşayan Uygurları incelemeyi amaçlayan bir saha araştırması önermesi bakımından da özgündür. Fakat projede çizilen kavramsal çerçevenin Uygurlar ile ilgili bir saha araştırmasında nasıl uygulanacağı operasyonel bir biçimde açıklanmamaktadır. 	3,60
"Tahtacı Türkmenlerle ilgili olarak yerli ve yabancı araştırmacılar tarafından gerçekleştirilmiş çok sayıda araştırmanın var olduğu bilinmektedir. Ülkemizde de (özellikle Akdeniz bölgesinde yaşayan) bu toplulukların, dini yaşayışları, demografik özellikleri, etnografik yapıları ve gelecekle ilgili beklentileri konusunda çeşitli araştırmalar mevcuttur. İlgili öneride bu topluluklara yönelik yeni bir bakış açısı geliştirme veya bir eksikliği giderme yönünde her hangi bir özgünlük ortaya konulamamıştır. Bu durum araştırmanın özgün değerini olumsuz yönde etkilemektedir.Tahtacı Türkmen kültürü üzerinden sosyo-kültürel kodların güncel sentezleri kültürel belleğin çıkarılarak Anadolu ve Orta Asya ile İslam ve İslam öncesi bağlantıların kurulması kolay doldurulabilecek bir hipotez olmaktan uzaktır.Proje önerisinin ""amaç ve hedefler"" kısmından anlaşıldığı üzere çalışma neredeyse bütünüyle betimleyici bir çalışmadır. Betimleyici her çalışmanın elbette sosyolojik değeri vardır. Ancak sosyolojik bir problem etrafında kurgulanmamış olan bu proje önerisinin, bir kültür envanteri olmaktan öteye gitmeyecek olmasına; o da doğal olarak araştırmanın özgün değerinin düşük olmasına neden olacaktır. Ayrıca projenin özgün değeri kısmında araştırmanın yaygın etkisi tartışılmıştır. Proje neticesinde elde edilecek verilerin kültürel ötekileştirmeyi ortadan kaldıracağı öngörüsü gerçekçi bulunmamıştır. Diğer yandan konuya ilişkin terminolojik hakimiyet yeterince ortaya konmamıştır.  "	2,60
Proje iyi açıklanmakla birlikte, yürütücü aynı konuda daha önce araştırma yapmıştır. Ayrıca araştırma evreninde başka araştırmacılar tarafından gerçekleştirilen başka araştırmalarda mevcuttur. Bu bağlamda ilgili alanda yeni bir bakış açısını geliştirecek ve ilgili alanda bir eksikliği gidermenin söz konusu olmadığı görülmektedir. Bu durum araştırmanın özgün değerini olumsuz yönde etkilemektedir.Ayrıca yeni proje önerilerinde sundukları özgün değerleri barındıran bilgileri tamamlanan projede ve yürütücünün Sıraçlar üzerine yayınlarında görmek mümkündür. Proje önerisinde geçmemekle birlikte yazarın 2012 yılında yayınladığı Anşa Bacılılar adlı eserinde de yoktur. Ayrıca Alevi ocakları üzerine etnografik yöntemle toplanmış verilere dayalı eserlerin yokluğundan ya da çok sınırlı olduğundan bahis edilerek yapılan çalışmanın bu anlamda özgün bir değer ve çalışma modeli ortaya koyacağı bu yönü ile özgün olduğu belirtilmektedir. Öneri kendi içinde özgün olmakla birlikte yürütücünün bahsettiği çalışma disiplini ile Alevi ocakları üzerine birçok kitap, makale ve doktora tezi yapılmış ve yayınlanmıştır. Belki bunların bazılarının hipotezinde etnografik yöntemi kullandık açıklaması olmasa da yapılan iş anlatılanın kendisidir ve literatürün en büyük eksiği olan görsel unsurları ve ritüelik birikimi yansıtmaktadır. Proje ekibinin 2012 yılında tamamladıkları “Sıraç Alevileri (Zile-Çekerek)” adlı proje ile yeni önerinin içerik ve hedefler bağlamında çok farklı olmadığı kanaatine varılmıştır. Öneride bu konuda sunulan açıklamalar tatmin edici olmaktan uzaktır. Yine proje yürütücüsünün kendi adıyla 2012 yılında yayınladığı “Anşa Bacılılar” adlı kitaba dair hiçbir bilgi verilmediği gibi aynı konuda sunulan bildiriden de söz etmemesi pek çok soru işaretini beraberinde getirmektedir.  Önerideki açıklamalar bağlamında görülen bazı problemler de şunlardır:Yürütücü, önerideki konu ve araştırma probleminin farklı olduğunu belirtmiştir. Yeni önerisinde “ocak sistemi, Anşa Bacılı Ocağı’nın teşekkülü, yapıyı meşrulaştıran inanç ve uygulamalar konu edinmiştir” demektedir. Öncelikli olarak etnografik yöntem kullanılmamış olsa da birinci projede de nitel araştırma yöntemleri (katılımlı gözlem, derinlemesine mülakat vb.) tekniklerle veri toplanmıştır. Yeni bir ocak inşası merkezli yapının ortaya çıkarılması ve kuramsal çerçevenin oluşturulmasına gelince bir önceki proje sonuç çıktısında bu durumu açıklayan konu başlıkları ve bölümler vardır. Yürütücü 1 bildiri ve 1 makalesinde bu durumu arşiv belgeleri ve sahadan topladığı sözlü veriler bağlamında analiz ederek yayınlamıştır. Diğer bir durum da Anşa Bacılıları, son 160 yılda her şeyini yeniden tasarlamış bir topluluk ve geleneksel bir ocak sistemi olarak takdim etmekten kaynaklanmaktadır. Sıraçlar, Hubyar Ocağının talipleridir. Ritüelik dünyaları ve inanç sistemleri nerdeyse birebir aynıdır. Yeni bir ritüelik ve gündelik hayat tasarımı yoktur. Hatta bazı köylerde Sıraçların bir kısmı eski ocağına bağlı olarak ritüellerini devam ettirmektedir. Buradaki yeni oluşumun temeli 1826’dan sonra Osmanlı Devleti’nin Hubyar Dergahı’na Şeyh tayin etmesi meselesine dayanmaktadır. Devletle olan bu irtibatlar sıkıntılı sonuçların doğmasına ve bölünmeye neden olmuştur. Örneklemin farklı olmasına gelince sadece yerleşim birimleri değişmektedir. Sıraçlar, evlilik yapılarına ve gündelik hayatlarına kadar birliktelik sergilerler. Bu anlamda yeni örneklemde çok farklı bir dünya ile karşılaşma ihtimali çok sınırlıdır. Öneride denildiği gibi çalışmanın temeli ocak kurumsallaşması ise temel için merkez köylerin seçilmesi gerekirdi. Ocağın merkezi ve tartışmaların en canlı olduğu yer Acısu köyüdür. Bu köy, bir önceki projenin örneklemidir. 	1,40
"Ankara'da bir işçi mahallesi örneği üzerinden ""işçi ailelerinin gündelik hayatı"" üzerine bir çalışma yapma fikri özgündür. Çalışılmaya değer, önemli bir konudur. Gündelik hayat sosyolojisi yükselmekte olan sosyolojinin yeni bir araştırma alanıdır. Proje önerisinde proje yürütücüsünün daha önce 2008-10 yılları arasında desteklenmiş olan “Toplumsal İlişkiler Bağlamında Türkiye’de Sınıf Kültürü ve Gündelik Hayat: Maden ve Tekstil İşçileri Örneği” başlıklı projeyle önerilen çalışmanın farkının net olarak ortaya konmadığı görülmektedir. Ayrıca proje başvuru formunda “Proje Ekibinin Önerilen Proje Konusu İle İlgili Projeleri” kısmının boş bırakılması önemli bir eksiklik olarak değerlendirilmiştir. Bu projenin önceki projeden farklı olarak ne türde bir özgünlük katacağı belirsizdir.  "	3,00
"Önerilen araştırma iki Batı ilçesi olarak Biga (Çanakkale) ve Akhisar’da (Manisa) göçmen (Muhacir, Pomak) ve yerli kimlik algılama biçimlerinin incelenmesini amaçlamaktadır. Projenin özgün değeri, araştırmaya dair geliştirilen hipotezlerle birlikte “farklılıkların birbirini bütünlediğine dair bir kimlik modeli geliştirilmeye” amacıyla sunulmuştur. Fakat bu amacın nasıl gerçekleştirileceğinin çok açık ifade edilmediği düşünülmektedir. Başvuru kapsamında sunulan literatür özeti’nin de işaret ettiği gibi konuyla ilgili ulusal ve uluslararası çalışmalar mevcuttur. Proje önerisi, kimlik, ötekileştirme ve toplumsal cinsiyet gibi çok geniş bir alanda yaptığı literatür taraması içerisinde kendi perspektifini ortaya koyamamıştır. Her ne kadar ""toplumsal inşacı"" bir epistemolojik pozisyonun benimseneceği söylense de kuramsal tartışma kısmında benimsenen kavramlar ve referans verilen eserler tutarlı bir analitik çerçeve içerisinde ilişkilendirilmekten ziyade eklektik bir şekilde bir araya getirilmiştir.Bu çerçevede araştırma özgün değerinin ve örneklem olarak neden Biga ve Akhisar’ın seçilmiş olduğunun, araştırmayla ulaşılması hedeflenen amaçlar kapsamında daha açık bir şekilde gerekçelendirilmesinin faydalı olacağı düşünülmektedir.  Diğer önemli bir nokta proje önerisinin ""toplumsal inşacı"" yaklaşımı benimseyeceğini ifade etmesine rağmen, proje metninin pek çok yerinde ""kimlikleri"" inşa olunan, sürekli dönüşen bir toplumsal süreç ve ""açıklanan""  olarak ele almaktansa kendinden menkul bir açıklayıcı, bir fail olarak ele almasıdır. Bu da bahsedilen bölgedeki mevcut etnik heterojenliğin mutlak anlamda kimlik oluşturucu bir etmen olduğu varsayımına dayanmaktadır. Bu önkabul araştırmacının daha alana gitmeden kafasında sınırları belli ve toplumsal yaşamda somut karşılığı olan bazı kimlik ayrışmalarının, çatışmaların ve örüntülerinin olduğuna dair bir tasavvura sahip olduğunu gösterir ki, bu durum araştırmanın yaklaşımını tartışmaya açar. "	2,83
"Temel amacı, Türkiye’de 1980 yılı sonrasında uygulanan refah devleti uygulamalarının nitelik ve kapsamını uluslararası literatürde kullanılan indikatörler ile göstermek ve bu uygulamalar ile diğer refah devleti uygulamalarını karşılaştırmak olan çalışmanın, Türkiye’de bugüne kadar ancak kısmi olarak üretilen refah devleti göstergelerini üretecek olması açısından özgün bir değer taşıdığı düşünülmektedir. Çalışmanın özgün değeri sadece üretilecek göstergelerle kalmamakta; kullanılacak yöntemin de özgün bir nitelik taşıdığı görülmektedir. Ancak, proje önerisinde bu göstergelerin hesaplanabilmesi için gerekli olan verilerin zaman serisi biçiminde ya da kesitsel olarak ülkemiz bilgi havuzunda olup olmadığı yolunda yeterli tartışma olmaması bu özgün değeri bir ölçüde azaltsa da öneride sunulan B planı, bu sorunu büyük ölçüde ortadan kaldırmaktadır. "	4,83
"Önerilen proje kır ve kent yerleşimlerindeki siyasal davranış farklılaşmaları konusunda Türkiye’deki mevcut bilgi birikimine belli bir katkı yapma potansiyelini haizdir. Ancak bu katkının nasıl ve ne ölçüde olacağı proje önerisinde yeterince açıklanmamıştır. Daha önceki dönemde de aynı başlıkla iletilen proje önerisinden çok farklı bir öneri olmayıp yalnızca bazı küçük değişikliklerle projenin tekrar sunulduğu görülmektedir. Önceki versiyonda yer alan ve proje konusuyla doğrudan ilgili olmayan kısımlar yeni versiyonda çıkarılmışsa da yeterli iyileştirmelerin yapılmadığı görülmektedir. Öncelikle araştırma konusunun iyi planlanmadığı anlaşılmaktadır. Proje başlığında yer alan ""siyasal katılım ve siyasi davranışlar"" ifadelerinden neyin kastedildiği net değildir. İlk bakışta siyasal katılımdan siyasetin içinde bir aktör olarak yer almak, siyasi davranış ifadesinden de oy verme davranışının kastedildiği algılanmaktadır. Hâlbuki konu ile ilgili açıklamalar okunduğunda her iki kavramın oy verme davranışı karşılığında kullanıldığı görülmektedir. Ayrıca proje, 1961'den günümüze yerel ve genel bütün seçim sonuçlarıyla sahadan elde edeceği verileri karşılaştırmayı hedeflemektedir. Birbirinden farklı verilerin karşılaştırmasının nasıl mümkün olacağı belirsizdir. Literatür ve hipotezler (temel amaçlar) arasındaki devamlılık ve tutarlılıkta halen ciddi boşluklar mevcuttur. Hatta bu devamsızlık, projenin özet kısmında örneğin ikinci ve üçüncü paragraflar arasındaki kopuklukta bile göze çarpmaktadır. Literatür taramasında demokrasi ve yerel/genel seçimlerden bahsedilmiş ancak kentsel ve kırsaldaki siyasi katılım veya siyasi davranış farklılıkları olabileceği yönünde en ufak bir ipucu, gözlem, kuram, ampirik çalışmadan bahsedilmemiştir. Bunun yanı sıra literatür taramasının genel tarihsel bilgiler ve genel kavramsal tanımlara çokça ağırlık verdiği ve projeyle doğrudan ilgili literatürün ihmal edildiği görülmektedir.  Projenin yönteminde de sorunlar vardır. Yöntem olarak çalışmanın tasviri, tahlili ve tahmini boyutu olduğu ifade edilmektedir. Bu araştırmanın uygulanacak tekniklerle yalnızca betimleyici düzlemde kalacağı, analiz ve tahmin boyutunun sağlıklı yapılamayacağı görülmektedir. Çünkü projede çoklu veri toplama tekniklerinin kullanılacağından söz edilerek anket, mülakat, belge taraması, ikincil veri analizi ve gözlem yapılacağı ifade edilmiştir. Ancak ilerleyen satırlarda mülakattan hiç bahsedilmemekte, kaç kişiyle ve kimlerle yapılacağı belirsiz bırakılmaktadır. Ayrıca gözlem ile neyin kastedildiği de açık değildir. Söz gelişi anket bir gözlem tekniğidir, bunun dışında ne tür gözlem yapılacağı da belirsizdir. Ayrıca kullanılacağı belirtilen istatistik teknikler bir karşılaştırma yapmak için yetersizdir. Bu yöntemsel sorunlar da önerinin özgün değerini düşürmektedir. "	1,00
Orman kenarı veya orman içi köylerde yaşayan insanlarla orman arasındaki ilişkiyi sosyal kültürel antropolojik açıdan incelemeyi amaçlayan proje incelenmemiş bir konuya odaklanmayı önermektedir. Ancak projenin nasıl bir kavramsal çerçeve kullanacağı ve hangi bakış açısıyla inceleme yapacağı öneride yer almamaktadır. Literatür özetinde birbirinden farklı çeşitli konulara değinilmiş, ancak bu konular ile araştırma konusunun ilişkisi net bir şekilde kurulamamıştır (örneğin, çevre koruma, edebiyatımızda orman gibi farklı konular). Ayrıca, orman ve yerel toplumsal gruplar ilişkisine odaklanan uluslararası akademik çalışmalara ve tartışmalara pek yer verilmemiştir. Projenin daha önce ele alınmayan bir konuyu çalışmak istemesi olumlu olmakla birlikte, gerek mevcut yazınla ilişki kurmaması gerekse nasıl bir kavramsal çerçeve kullanacağını ortaya koymaması açısından eksiklikleri vardır. 	3,50
"Proje bir adbilim çalışması olarak hem tarihî hem de İzmir ili halk ağzındaki fitonimleri (bitki adlarını) konu edinen bir öneridir. Fakat proje önerisi yaratıcı ve özgün değildir. Çünkü iki farklı araştırma alanının tek bir projede incelenecek olmasını doğru bir yaklaşım olarak değerlendirmek güçtür. Fitonimlerin, İzmir ili sınırları içerisinde önceden belirlenmiş köylerden derleneceği, tüm Türkiye'de, halk arasında kullanılan fitonimlerin tek bir proje kapsamında ele alınmasının mümkün olmadığı belirtilmektedir. Söz konusu proje, bir ağız araştırması değildir; tek bir ilin 50 köyünde farklı adlandırmaların ortaya çıkacağına dair bir ön çalışma yapılmış olmaması eksikliktir.Genel anlamda terimbilim çalışmaları altında bitki adları konusu sık sık araştırmacıların gündeminde olmuş, farklı disiplinler ve kurumlar tarafından pek çok yayın ortaya konulmuştur. Dilcilerin bu alanda çalışma yapmadığı tespiti de doğru değildir. Projede Batı literatüründen yararlanılmamıştır. Örneğin: Ingeborg Hauenschild (2006) Botanica und Zoologica im Baburname, Turcologica 66. Ayrıca 17. yüzyıla ait ""Yabani Bitkilerin Tıbda İlaç Olarak Kullanışları"" adlı 2 ciltlik yazmanın görülmemiş olması da büyük eksikliktir. İnternet üzerinden yürütülmekte olan projeler de dikkate alınmamıştır. Öneri bu biçimiyle, bilimsel çalışmalarda bulunması gereken standartları tam olarak karşılayamamaktadır.  "	1,40
"Proje önerisinde temel amaç; Konya ilinin bütün ilçelerini kapsayacak bir ağız araştırması yapmak ve yapılacak derlemeler sayesinde Konya ilinin ağızlarının standart dilden farklılıklarını ortaya koymak; standart dilin Konya ağızları üzerindeki etkisini tespit etmektir. Projenin gerçekleşmesi hâlinde, Konya ilinin ağız araştırmalarına, anketlere, soru kitapçıklarına dayalı bilimsel bir dil atlası hazırlanarak bu verilerin, oluşturulacak web sitesi ve veri tabanı aracılığıyla ilgililerin hizmetine sunulması önemli bulunmuştur. Proje, Konya ilinde henüz gerçekleştirilmemiş olan kapsamlı bir ağız araştırması yapmayı hedeflemektedir. Bu yönüyle dikkate değer bir çalışma olmakla birlikte projenin amaç ve hedefleri açık değildir. Kullanılan terimler ve ifadeler yer yer birbiriyle çelişmektedir. Önerilen çalışma bir ağız atlası hazırlamayı amaçlasa da ağız atlasları hakkında fikir verici herhangi bir kuramsal ve uygulamalı çerçeve içermemektedir. "	3,17
Araştırmanın temel konusu olarak “yurttan ayrılan bireylerin yaşadıkları maddi ve manevi sorunların bilimsel yollarla tam olarak tespit etmek” olduğu belirtilmektedir. Ancak bu amaç çalışmayı betimsel bir çalışma haline getirmektedir. Yurtlardan ayrılan bireyler üzerine daha önce yeterli çalışma yapılmamış olmaması özgünlük olarak belirtilmiştir ancak projenin özgün olabilmesi için bu durum yeterli değildir. Burada ele alınan sorunun ne büyüklükte bir sosyal sorun olduğu rakamlarla ortaya konulmalıydı. Sosyal Hizmetler Çocuk Esirgeme kurumunun rakamlarına ve bu konuda istatistiklere yer verilmemiştir. Uluslararası literatürde bu grup üzerine yapılan çalışmalar var mı? Ne gibi projelerle bu bireylerin entegrasyonu kolaylaştırılmaya çalışılmış? Buralardan Türkiye için çıkarılabilecek dersler var mı? Literatürdeki boşluklar belirtilmediği için çalışmanın ne yönde katkı sağlayacağı anlaşılamamaktadır. Proje ekibinin araştırma konusuyla ilgili çalışmalarına rastlanılmamıştır. Proje araştırmacısı uluslararası ilişkiler uzmanıdır. 	1,60
"Projenin adı ile projenin içeriği ve çözmeyi hedeflediği soruların tam bir örtüşme içinde olmadığı görülmektedir. Proje ""Engelli Bireylerin Suç Korkularının Nedenleri ve Sonuçları"" başlığına sahipken proje, suç korkusunun ötesinde ve üzerinde engellilerin suç işlenme durumundaki mağduriyetleri ve bu mağduriyetten kaynaklanan ikinci (kovuşturma sürecindeki) mağduriyet üzerinde durmaktadır. Yine esas olarak engellilerin güvenliğe ilişkin sorun ve beklentileri üzerinde durulmaktadır. Projenin özgün değerine ilişkin şu tespitler yapılabilir:-Proje önerisinin engelli bireylerde suç korkusu yeterince açıklanmamıştır.-Araştırma daha çok meslek içi sorunları inceleyecekmiş gibi durmaktadır. Sosyal bilimlere bu sorunların tespitinin nasıl bir katkı yapabileceği belirtilmemiştir. Bu durumda her ne kadar pratik bilgiler üreteceği muhakkak olan böyle bir projenin bilim alanına katkısı yetersiz kalacağı düşünülmektedir. -Dezavantajlı gruplar ve engellilerle ilgili literatür taraması ve özellikle kavramsallaştırma yeterli değildir. Projenin hangi kuramsal temele dayandığı açık değildir.  "	2,20
Proje önerisi kurgu üzerinden Türkiye'de yaşanan darbelerin edebiyata etkilerini incelemeyi hedeflemektedir. Bu tür bir çalışma daha önce Türk Edebiyatında yapılmamıştır. Literatürde görüldüğü üzere yurtdışı örnekleri de mevcut olan projenin Türk Edebiyatına, Tarihine ve Kültür Araştırmalarına bir yenilik getireceği, daha önce tartışılmamış Darbe Edebiyatı konusunu tartışmaya açacağı görülmektedir.Önceki projeye sunulan panel raporunda da proje önerisinin daha önce Türkiye'de çalışılmayan bir konu olması sebebiyle özgün değerinin olduğu ancak proje ekibi ve kuramsal altyapıdan kaynaklı sorunlardan ötürü yapılabilirliğinin riskli olduğuna işaret edilmişti. Proje önerisinin edebiyat, tarih, sosyoloji, psikoloji alanlarını da kapsayan disiplinler arası bir çalışma olduğu, ancak proje ekibinin bu çalışma için yetersiz kaldığı belirtilmişti. Revize haliyle bu sorun giderilmiş, kuramsal açıdan tarih-kurgu ilişkisi literatüre ve kaynaklara eklenen çalışmalarla netleşmiştir. Ancak özellikle toplumsal cinsiyet kuramında önemli eserler literatüre eklenmemiştir.  	4,00
"Bu proje önerisi, 15 metin üzerinden şükûfe-nâmelerin Osmanlı botanik bilimi, çiçek kültürü ve edebiyatı açısından öneminin bütüncül bir yaklaşımla ortaya konulmasını amaçlamaktadır. Şükûfe-nâmelerin transkribeli metinlerinin hazırlanarak içeriklerinin ayrıntılı bir şekilde incelenecek ve Osmanlı çiçek yetiştiricileri, kayıtlı çiçek adları, tür/alt tür sayısı verileri ile Türkçe ve Farsça çiçek yetiştiriciliği terimlerinin tespit edilecek olmasından ötürü proje Osmanlı botanik çalışmalarına yeni ve önemli bilgiler sunacaktır. Ayrıca metin neşri yanında kültür tarihine malzeme sağlayacak çıkarımların hedeflenmesi projenin özgün değeridir. Ülkemizde son yıllarda metin neşri çalışmalarının ötesine giden bu yönde çalışmaların yapılması gereklidir. Ancak projenin yenilikçi bir bakış açısı getirebilmesi için, biyoloji/botanik/ziraat alanlarının yanı sıra konuya kültür tarihi ve edebiyat açısından yaklaşımı kuvvetlendirilmelidir. Projede nitelikli bir araştırma problemi formüle edilmemiştir. ""Projenin Araştırma Sorusu"" başlığı altına yerleştirilmiş olan ""bu projenin araştırma sorusu, listesi verilen eserlerin Osmanlı botanik bilimi, Osmanlı kültür ve edebiyatına sağladıkları katkılar nedire odaklanmıştır"" cümlesi, bilimsel araştırmalarda beklenen taşıyıcı sorunsalı oluşturmaktan uzak bulunmuştur. Bu anlamda proje, bir tespit ve betimleme çalışmasıdır. Kapsamı dışında, benzer çalışmalardan bir farkı olmadığı gözlemlenmiştir. Projenin belirtilen ""en önemli"" sebebi (aslında hedefi) ""şükûfe-nâmelerin transkribeli metinlerinin hazırlanarak bununla birlikte bu metinlerden yola çıkılarak içeriklerinin ayrıntılı incelenecek ve Osmanlı çiçek yetiştiricileri, kayıtlı çiçek adları, tür/alt tür sayısı verilerine ulaşılacak olmasıdır"". Buradan anlaşılacağı üzere, ""ayrıntılı inceleme"" ile kastedilen çiçek yetiştiricileri, çiçek adları, türleri ve sayılarının bir dökümünün yapılmasıdır. Bunu izleyen ikinci ""gerekçe"" cümlesi şöyledir: ""Proje ayrıca çiçeklere ad verme, çiçeklerin şekil özellikleri, çiçek yetiştirme ve sınıflandırma terminolojisinin oluşturulmasıyla Osmanlı botanik bilimine önemli katkılarda bulunacaktır"". Bu iki cümle de edebiyatla ilgili hedef taşımamakta ya da gerekçe sunmamaktadır. Sonraki cümlelerde ise edebiyatla ilgili hedefler ortaya koyulmaya çalışılsa da bunlar son derece zayıf ifade edilmiştir: ""Şükûfe-nâmeler yeni bir edebî tür olarak Osmanlı Edebiyatında değerlendirilebilir. Bu projeyle birlikte edebiyat tarihinde yerlerini alacaklardır"". Dolayısıyla, projenin alanına yönelik katkısının yalnızca kapsamı olduğu görülmektedir. Bunun dışında, projenin yaratıcı, yenilikçi bir önerisi yoktur; ilgili bilim alanına metodolojik, kavramsal ya da kuramsal bir katkısı da bulunmamaktadır."	3,20
Çocuk dergilerinde kullanılan metinlere odaklanılarak gerçekleştirilmiş akademik çalışmaların yetersiz olduğu düşünüldüğünde proje konusu özgün bulunmuştur. Ayrıca dergilerdeki metinler içerik olarak değil okur-dostu açıklayıcı, betimleyici ve anlatısal metin değerlendirme ölçütlerine göre inceleneceği için de özgün değeri artmaktadır. Ancak proje önerisinde 1945-78 yılları arasında yayımlanan Doğan Kardeş ve 1998’den bu yana yayımlanan TÜBİTAK Bilim Çocuk dergisinin neden seçildiği ve bunların karşılaştırılmasıyla nereye varılmak istendiği açıklanmamıştır. Bu durum projenin özgünlüğünü ve amacını belirsizleştirmektedir. 	3,40
"Proje önerisi, ülkemizde İnternet ve sosyal medya ortamlarını kullanma oranı dünya ortalamasının üzerinde olduğu göz önünde bulundurulduğunda, özellikle sosyal medyayı kullanan gençlerin söz konusu bu ortamların onların hayatında neye tekabül ettiğini araştırmak ve sonuçlarını ülke düzeyinde görmek bakımından önemlidir. Ayrıca katılımcı eylem araştırması yapılacak olmasıyla kapsamlı biçimde ele alınan literatürden farklı yeni bir çalışma ortaya koyma potansiyeline sahiptir. Çalışma konusunun disiplinler arası olması olumlu görülen bir diğer husus olarak sayılabilir.  Ancak aşağıdaki hususlar projenin özgün değerinin tespitini güçleştirmektedir:Proje öneri metninde ""özgün değer"" başlığı altında yazılanlar, çalışmanın özgün değerine işaret etmek yerine projenin kapsamına dair genel çerçeve çizmektedir. Bununla birlikte, işlenmesi öngörülen konu, güncel niteliği dolayısıyla önem arz etmekte ve de belli aralıklarla üzerine çalışılması gereken bir sahada yer almaktadır. Ancak proje, ortaya koyduğu hedefler itibariyle dağınık bir görünüm arz etmektedir. Projede geçen ""gençlerin ideolojik eğilimlerini, kültürel değerlerini, benlik, zaman ve mekân algılarını, sosyal ilişki ağlarını, siyasal katılım ve kimlik tercihlerini anlamak"" yönündeki amaçların karşılanması güçtür.Çalışmanın temel amaç ve hedeflerinin belirtildiği ifadelerde, çalışmanın ölçmeyi ve anlamayı tasarladığı değişim alanlarının toplamda neyi hedeflediğinin netleştirilmediği gözlemlenmiştir. Bu anlamda proje önerisinin amaç ve hedefler başlığında belirtilen ideolojik eğilimlerini, kültürel değerlerini, benlik, zaman ve mekân algılarını, sosyal ilişki ağlarını, siyasal katılım ve kimlik tercihlerini anlamak ifadesi yer almaktadır. Konu, Kapsam ve Literatür Özeti başlığında belirtilen üç temel eksenin sosyal mesafeler, siyasal hayata katılım, zaman ve mekân algısı ifadeleri yer almaktadır. Bu durum çalışmada tam olarak neye odaklanılacağını ve belirtilen söz konusu başlıklardan toplamda nereye varılacağını belirsizleştirmektedir. Örneğin, öneride amaç ve hedefler bölümünde “Bu araştırmanın en genel amacı Türkiye’yi temsil eden bir örneklem üzerinden gençlerin ideolojik eğilimlerini, kültürel değerlerini, benlik, zaman ve mekân algılarını, sosyal ilişki ağlarını, siyasal katılım ve kimlik tercihlerini anlamaktır” ifadesine yer verilmektedir. Ancak, bütün bu başlıklar tek başına bir araştırma konusu olabilecek kadar geniş tartışmalar içermektedir. Bu bağlamda, tek bir araştırma projesinin içerisinde siyasal kültürün kutuplaşması tartışmasından siber zorbalığa kadar pek çok farklı başlığın irdelenmesi araştırmanın odağındaki sorunsalın tespiti açısından zorluk ortaya koymaktadır. Klasik sosyolojik değişme kuramlarının yanı sıra farklı ve alternatif kuramsal yaklaşımlara da başvurulacağı belirtilerek İranlı sosyolog Asef Bayat’ın (1997) Müslüman toplumlarda izini sürdüğü “pasif ağ” (passive network) kavramı etrafında çalışmanın ulaşmak istediği amaçları bakımından nasıl bir ilişki kurulacağı tam olarak anlaşılamamaktadır. Bayat'ın kuramıyla ilgili çokça eleştiri yapılmıştır. Doğu’ya özcü bir bakış geliştirdiği yönündeki eleştirilere proje önerisinde yer verilmesi gerekir. Bayat’ın kuramsal yaklaşımı ancak Türkiye’deki Twitter ve Facebook kullanıcılarının dindar oldukları varsayımıyla iş görebilir.Proje önerisinde çalışma alanında hangi mecraya odaklanılacağının netleştirilmesine ihtiyaç duyulmaktadır. Başka bir ifadeyle çalışmada odaklanılacak mecranın gençlerin bütün İnternet kullanım pratikleri mi olduğu, sadece sosyal medya olarak adlandırılan sosyal paylaşım ağlarıyla mı sınırlandırıldığı kavramsal bütünlük açısından net olarak anlaşılamamaktadır. Proje önerisinde 'sosyal medya' ve 'yeni medya' eşanlamlı gibi yanlış kullanılmaktadır. Örneğin, sosyal medya ortamları da projede tek bir mecraya indirgenmiştir. Projede sosyal medyanın yalnızca bir alt kategorisi olan Facebook'a odaklanılması, Facebook’a özgü birtakım özelliklerin sosyal medyaya genellenmesi gibi olumsuz bir sonucu olabilir. Bu husus göz önüne alınarak projenin kapsam ve sınırlarının yeniden belirlenmesi önerilmektedir. Örneğin, tek bir sosyal medya ortamına odaklanılabilir.Proje önerisinin literatür bilgisinin, özellikle yeni medya çalışmalarına ilişkin kavramsal ve kuramsal çerçevenin güncellenmesi gerekmektedir. Örneğin, Facebook kullanımı ve dışadönüklükle ilgili çok sayıda psikoloji araştırması vardır. Aynı şekilde proje önerisinde bahsi geçen Myspace Türkiye’de nadiren kullanılmaktadır. Önerinin literatür özetinde kurulmakta olan “çevrim içi ve çevrim dışı hayat” ayrımının güncel tartışmalarla desteklenmesi gerekmektedir. Öneride yer alan ""Zira İnternette ya da farklı sosyal medya platformlarında yaratılan profiller, günümüzde bireylerin bir nevi yarı gerçek diyebileceğimiz sanal kişilikleri haline gelmiş durumdadır"" ifadesinin konuyla ilgili araştırmalar tarafından desteklenmediği saptanmıştır. Sosyal medya ortamlarındaki anonim (adsız), nonim (adıyla) ve südonim (takma adla) var oluşların/kullanımların da araştırma tasarımında ve literatür tartışmasında göz önüne alınması gerekmektedir. Aynı şekilde 'İdeal benlik' yerine 'olumlu öztanıtım' ve 'izlenim yönetimi' gibi kavramlara yer verilmelidir.Öneride yer alan “kuşak” kavramsallaştırmasının birden fazla sorunu vardır:İlk olarak, öneride, çeşitli bilimsel araştırmalarda ayrımı yapılan ve kapsamı farklı olan “net kuşağı” ile “mobil kuşak” birbirinin yerine yanlış olarak kullanılmaktadır.İkinci olarak, Türkiye’de birçok gencin İnternet erişimine sahip olmadığı ya da sosyal medyayı kullanmadığı bilgisi göz ardı edilmektedir. Öneride yer verilen %47,2 biçimindeki İnternet nüfuz oranı verisinin yaygın kullanım anlamına gelmediği de göz ardı edilen bir diğer husustur.Üçüncü olarak, 10 yıl gibi bir süre 2 kuşak oluşumu için yeterli olmayabilir. Bir kuşak oluşumu için literatürde en az 25 yıllık bir süre öngörülmektedir. Araştırma ekibi, kuşak farklılaşması için bu sürenin düştüğünü düşünüyorsa, bu olguyu gerekçeleriyle açıklamalıdır.Kullanılan kavramların (özet dahil) Türkçe ve İngilizce karşılıklarında gerekli özenin gösterilmediği görülmüştür. Ayrıca bazı kavramların birbirleri yerine kullanılması da yanlıştır. Örneğin, 'bullying' ve 'harrassment' (s. 4).Projeden elde edilen verinin 2004 yılına ait ""Türk Gençliği Konuşuyor: Gençliğin Türkiye'nin AB'ye Katılım Süreci ve AB Üyeliği Hakkında Görüşleri"" adlı araştırma projesinin verileriyle eşleştirilmesi ve bu hususta ""günümüz gençliği ile 10 yıl önceki gençliğin, yani İnternetin hayatımıza bu denli etki etmeden önceki gençlik ile karşılaştırılması"" söz konusudur. Araştırmanın büyük oranda sosyal medya üzerinde yapılandırıldığı göz önüne alındığında, bu yaklaşımın çelişkili olduğu düşünülmektedir. Ayrıca bir önceki çalışmayı bağlam içerisinde değerlendiren ve yapılması hedeflenen çalışmayla farklı ne gibi kazanımlar elde edileceğinin proje önerisinde belirtilmesi gerekmektedir.Proje önerisi iletişim kuramları arasında Kullanımlar ve Doyumlar Yaklaşımı ve Etken İzleyici Modeli ile de ilişkilidir. Türkiye’de ve diğer ülkelerde bu açılardan yapılmış sosyal medya araştırmaları bulunmaktadır. Öneride bunların yer almadığı görülmektedir.Öneride, kuşaklar arası çatışma bağlamında tartışmalı bir varsayım bulunmaktadır. Bu varsayımın tersine birçok ebeveynin çocuğu kadar hatta ondan daha fazla İnternet ve sosyal medya kullandığı gözlemlenmekte ve böylece sosyal medyanın kullanımının gençliğe özgü olmaktan çıktığı görülmektedir. Aynı şekilde öneride ileri sürülenin tersine çocukların birçoğunun kod yazamadığı, birçok anne-babanın ise İnternetten habersiz olmadığı bilinmektedir.Yukarıda belirtilen hususlar çalışmanın özgün değeri önemli ölçüde olumsuz olarak etkilemektedir."	2,83
Bu proje ile paranormal inançların toplumdaki yerinin anlaşılması ve hangi etkenlere bağlı olduğunun Türkiye genelinde çalışılacak olması projeye kısmi bir özgünlük katmaktadır. Kullanılması planlanan ölçeğin uyarlanma çalışmalarının yapılacak olması önemlidir. Konu, gündelik hayatı etkileyen bir olgu olarak orijinaldir. Projede konunun kavramsal ve kuramsal çerçevesi inşa edilirken bütün dinleri aynı kategoride değerlendirme gibi bir temel yanlış bulunmaktadır. Hristiyan kültür ikliminde yapılan çalışmalarda paranormal inançların Hristiyanlıkla ilişkili olduğu gözlemlenebilir. Buradan İslam dünyasında da aynı nedensellik ilişkisinin kurulması genellemeci bir anlayış olur ki Türkiye'deki durumu açıklamayabilir. Eğer bu çalışmada paranormal inançların neden ve nasıl oluştuğu açıklanacak ise bu inançların oluşumunda dinle ilişki kurulabileceği gibi modernleşme, sekülerleşme ve insan aklını mutlak belirleyen ve her türlü bilgiyi kuşatan olarak kabul eden dünya görüşü ile de ilişkisi olabileceği öngörülmelidir. Bu yönüyle konuyu tek boyutlu elen aldığı anlaşılan teorik çerçeve eksiktir. Ayrıca paranormal tanımlamasının içine hangi inançların girdiği ve bunların dini inançlardan nasıl ayırt edileceği açık değildir.Projenin konusuyla ilgili literatürdeki bir boşluğu doldurması veya eksikliği gidermesi, bu haliyle mümkün görünmemektedir. Özellikle amaç ve hedefler kısmının belirginlikten ve ölçülebilirlikten uzak olması projenin kuramsal, kavramsal ve yöntemsel olarak bilime yapabileceği katkı ve özgün değeri kısıtlamaktadır.Ayrıca Berger vb. sosyologların sonradan terk ettiği eski görüşler aktarılırken din sosyolojisindeki son yaklaşımlara yer verilmemiştir. Örneğin, burada ifade edilenin aksine yeni literatür Avrupa hariç tüm dünyada sekülerleşmenin değil, dindarlığın yükselişte olduğunu göstermektedir. Bu sebeple modernleşme sürecinin geleneksel dinlerin gerilemesine yol açtığı, bu durumun da paranormal inanışların güçlenmesine imkan tanıdığı hipotezi yanlışlanmıştır. Dolayısıyla araştırmada paranormal inançların, geleneksel inançlarla senkretik bir biçimde melezlenerek ortaya çıktığı hipotezi temel alınmalıdır. 	2,00
"Proje kırsal alanda radikal bir dönüşümün yaşandığı ülkemizde neden bazı köylerin kaybolmakta ve bazı diğer köylerin de modernleşerek gelişmekte olduğu sorusuna ülke çapında ve bölgeler bazında yanıt aramaktadır. Bu amaçla kaybolan ve gelişen köylerin ekonomik, demografik, sosyal ve kültürel özelliklerinin tespiti ve buradan yola çıkarak da yeni köy tipolojileri oluşturulması hedeflenmektedir. Proje, aynı zamanda, hem kaybolan hem de yeni gelişmekte olan hayat tarzlarını, anlam dünyalarını ve gündelik pratikleri de araştırmayı ve bunların bir dökümünü yapmayı amaçlamaktadır. Son olarak, proje kırsal hayatın ve tarım faaliyetlerinin sürdürülebilirliği bakımından politika yapıcılara ve sivil toplum örgütlerine yardımcı olacak ve yön gösterecek tavsiyeler sunmayı hedeflemektedir. Yukarıda sayılan nedenlerden ötürü projenin özgün değerinin olduğu düşünülmektedir. Öte yandan, bu metin projenin önceki panel raporlarında sunulan eleştiriler ışığında revize edilmiş üçüncü halidir. Sunulan değişiklik formunda belirtildiği üzere, bir önceki versiyona  ‘özgün değer’ alanında getirilen eleştiriye yöntem kısmında yapılan değişikliklerle karşılık verilmeye çalışılmıştır. Dolayısıyla, projenin özgün değeri konusunda bu öneride de herhangi bir değişiklik yapılmamıştır. Daha önceki raporda da belirtildiği gibi Türkiye gibi hızlı bir sosyo-ekonomik dönüşüm sürecini yaşamakta olan ülkelerde kırsal alanların fiziki, iktisadi ve kültürel yapısında çarpıcı değişimler gözlemlenmekte ve bu konu Türkiye'deki köy odaklı çalışmaların daha sık güncellenmesini gerektirmektedir. Bu proje önerisi mevzu bahis dönüşümün son dönemlerde köylerde ortaya çıkardığı yeni toplumsal yaşam biçimlerinin resmini çizmek açısından değerlidir. Fakat bunun da ötesinde köy yaşamında ortaya çıkan güncel değişimlerin ""refleksif modernleşme"" literatürünün aktardığı kuramsal birikim ve sınıf-kültür ilişkisini karşılıklı olarak değerlendiren bir perspektif üzerinden çözümlenmesi hedeflenmektedir. Türkiye'de kentleşme-kırsal dönüşüm üzerine zengin bir literatür halihazırda mevcut olmakla birlikte bu konuya bahsedilen kuramsal çerçeve içerisinde yaklaşan çalışmalar mevcut değildir. Bu açıdan araştırmanın yeni veri/bilgi sağlamak dışında yeni kuramsal tartışmalara da yol açabileceği söylenebilir."	4,00
"Proje önerisinde ilk ve orta öğretim öğrencilerine bedensel, fonksiyonel ve bilişsel testler uygulayarak bir veri seti elde ederek bulanık mantık yoluyla bu veri setinden öğrencilerin hangi spor dalına uygun olduğunun değerlendirilmesine yönelik bir sistem geliştirilmesi amaçlanmaktadır.Proje ülkemizde sporcu yetiştirilmesi açısından önemli bir konuya sahiptir. Bedensel, bilişsel ve fonksiyonel yeteneklerine göre bireylerin daha başarılı olabilecekleri spor dallarına yönlendirilmesi ülkemizde sporun geleceği için önem taşımaktadır.Proje önerisindeki gerekçeler incelendiğinde projenin özgün değerinin detaylı ve gerekçeli bir şekilde açıklanmadığı görülmektedir. Çalışmanın özgünlüğü işlevsellik, uygulanabilirlik ve güncellik açısından daha açık gerekçelerle ifade edilmediği gözlemlenmektedir. Projenin literatürüne bakıldığında, ağırlıklı olarak bir akademik personelin bitirme ödevine dayandırılmaktadır; daha kapsamlı, güncel ve konuyla daha ilintili literatür çalışmasının eksik olduğu tespit edilmiştir. Örneğin, geliştirilmesi planlanan uzman sistemin dünyada kullanılan benzerlerinin olup olmadığı ve bunların proje önerisine yansımalarının neler olduğu ortaya konulmamıştır. Proje bir sistem geliştirme projesi olarak kurgulanmaktadır ancak proje önerisinin araştırma problemleri net olarak sunulmamıştır. İlaveten, ölçülecek olan değişkenlerin araştırma problemleriyle ilişkilendirilmesi yeterli değildir."	2,40
Proje kapsamında fen ve matematik alanlarında görev yapan öğretmen eğitimcilerinin yeterlikleri ve performans göstergelerinin belirlenmesi ve bu alanda görev yapan eğitimcilerin öz-yeterlik algılarının incelenmesi amaçlanmaktadır. Delphi yöntemini kullanarak benzer temada yapılan uluslararası çalışmalar bulunmaktadır. Ayrıca proje önerisinde de belirtildiği gibi öğretmen eğitimcilerinin yeterliklerini belirlemeye dönük önemli çalışmalar da mevcuttur. Fakat bu konu ülkemizde oldukça az çalışılmıştır. Bu yönüyle özgün değere sahiptir. Ancak, projede fen (fizik, kimya, biyoloji, fen bilgisi) ve matematik eğitimcilerinin birlikte çalışılma gerekçesi net olarak ortaya konulmamıştır. Bu durumda ortaya çıkacak yeterliklerin, proje önerisinde yapılan eleştiriyle benzer bir duruma düşmesi söz konusu olabilecektir. Üstelik böylesi birliktelik içinde belirlenecek yeterliğin genel anlamda öğretmen eğitimcisi yeterliğinden ne kadar farklı sonuçlar ortaya koyacağı da tartışmalı hale gelmektedir.	3,17
"Bu proje, ortaokul matematik öğretmenlerinin öğrencilerine matematik okuryazarlık becerilerini kazandırmalarına yardımcı olacak öğretim etkinliklerinin ve bu öğretim etkinliklerini içeren bir elektronik performans destek sisteminin geliştirilmesini amaçlamaktadır. Bu bağlamda projede; ortaokul matematik öğretmenlerinin, öğrencilerin matematik okuryazarlığını geliştirebilecekleri öğretim etkinlikleri yönünden desteklenecek olması özgün bulunmuştur. Bununla birlikte, projenin aşağıda belirtilen eksiklikleri projenin özgün değerini olumsuz yönde etkilemektedir:Matematiksel okuryazarlık kavramı yeterince detaylı olarak ele alınmamıştır. Bu kavram projenin temelinde yer alan önemli bir teorik çatı olmasına rağmen, yeterince ele alınmaması özgün değeri zayıflatmaktadır.Uygulanmakta olan ortaokul matematik dersi öğretim programının matematik okuryazarlık konusunda ne durumda olduğu konusunda proje önerisinde yeterince açıklama yer almamaktadır.Proje önerisinde PISA üzerine çok vurgu yapılmakta ve PISA’da başarılı olmuş ülkelerin matematik öğretimleri referans alınmaktadır. Mevcut projede problemi sınırları iyi çizilmiş bir teorik çerçeveyle sistemli bir şekilde ele almak yerine pratik uygulamalardan edinilen genel izlenimlerden hareketle ele alındığı görülmektedir. PISA’da başarılı olan ülkelerin sadece kullandıkları öğretim etkinlik ve materyalleri dikkate alınmakla birlikte; başka birçok önemli değişken (sosyo-ekonomik, kültür yapı, öğretmen yetiştirme sistemi vb. ) dikkate alınmamıştır.Proje kapsamında geliştirilmesi planlanan öğretim etkinlikleri ile ilgili somut birkaç örnek sunulmamış olması ya da tasarlanmamış olması da önemli bir eksikliktir. "	2,83
Bu proje kapsamında akademik riskli mühendislik öğrencilerinin tahmin edilmesine imkan tanıyacak bir model oluşturulması amaçlanmaktadır. Bu tür bir çalışma ülkemizdeki şartları gerçekçi olarak yansıtması halinde oldukça önemli ve özgün değeri yüksek bir araştırma olacaktır. Fakat geliştirilmesi hedeflenen modelin yordama geçerliğini sağlama konusunda önemli planlama eksikliği vardır. Araştırmacılar, yurtdışında akademik risk kategorisinde görülen öğrenciler için kabul edilen kriteri (1. dönem ortalaması 2.00 altında veya matematik dersinden riskli olma) tamamen benimseyerek bu kriterin ülkemizde de geçerli olduğu ön kabulünden hareketle model geliştirmeye çalışmaktadırlar. Bu şarta uygun öğrencilerin kayıt oldukları mühendislik fakültelerini 4 yılda tamamlayamayacaklarını kabul ederek çalışmayı tasarlamışlardır. Eğer yurtdışında geçerli olan bu şart ülkemizde de geçerli ise o zaman yeni bir model geliştirmek yerine yurtdışında geliştirilen bir modelin adaptasyonu daha makul olacaktır. Ancak her hâlükârda iki öğretim yılında gerçekleştirilecek bir proje ile ortaya konulan modelin akademik riskli öğrencilerin 4 yılda mezun olamayacaklarını (veya en azından 4 yılda mezun olmayanların oranını) nasıl ortaya koyacağı önemli bir soru işaretidir. Proje önerisinde, önceki panel raporunda ifade edilen eleştirilere yönelik kayda değer bir ilerleme görülmemiştir. Başarıyı yordamada kullanılacak kültürel ve psikolojik faktörlerin kavramsal dayanağından çok istatistiksel yöntemlere göre seçilecek olması bulguların rastsal hataya açık olduğunu düşündürmüş, bu konuyla ilgili olarak panel raporuna karşılık yapılan proje önerisi değişiklikleri ve açıklamalar yetersiz kalmıştır.	1,67
Önerilen proje ile Eğlenceli Çocuk Aktivite Platformu (EÇAP) geliştirilmesi ve bu platform aracılığıyla okul öncesi çocukların biyomotor yetilerindeki gelişimi ve temel kavram öğretimi gerçekleştirmek amaçlanmaktadır. Proje ile çocukluk döneminde bilgisayar oyunlarının getirdiği hareketsizlik ve gelecekte çıkabilecek sağlık sorunlarının engellenmesi için alternatif bir öneri sunulmaktadır. Öneri metninde proje konusunun mevcut bilim ve teknolojideki yeri açıkça ortaya konulmuş ve gerekli literatür taramasıyla kısmen desteklenmiş olmasına rağmen, projenin kuram ve bilgi olarak kayda değer ne yenilik getireceği belirtilmemiştir. Her ne kadar proje metninde projenin okul öncesi dönem çocuklarının biyomotor yetilerini geliştirme ve temel kavramları öğrenmelerini sağlama gibi hedefleri olduğu belirtilse de yöntem kısmında sunulduğu haliyle proje süreçleri bahsi geçen becerilerin kazandırılmasından ziyade değerlendirilmesini (ölçülmesini) tanımlamaktadır. Proje önerisi boyunca proje hedefleri bağımsız olarak ele alınmış ve birbirleri ile bağlantıları tutarlı bir şekilde sunulmamıştır.Literatür taramasında ağırlıklı olarak değişkenlerin ve proje süreçlerinin tanımlanmasına yer verilmektedir. Araştırma problemleri içerisinde ele alınmaya çalışılan değişkenler literatür bağlamında derinlemesine tartışılmamıştır. Bu tartışma eksikliği araştırmanın problemlerinin muğlak kalmasına neden olmuştur. Bu doğrultudan bakıldığında önerilen projenin bilimsel anlamda ne tür bir katkı/ilerleme sağlayacağı anlaşılamamaktadır.Proje metninde amaç ve hedef ifadelerinde net bir bilimsel soru ortaya atılmamıştır. Bu nedenlerle proje önerisinin özgün değeri yeterince yüksek bulunmamıştır.	2,60
Önerilen proje ile bir gözlem aracı olan “Sınıfiçi Değerlendirme Sistemi” Okul Öncesi dönemin (Classroom Assessment Scoring System PreK, CLASS-PreK) ülkemizde uyarlama çalışmasının yapılması planlanmaktadır. Ayrıca bu çalışmada okulöncesi dönem (3-5 yaş) öğretmen, çocuk ve sınıf içi işleyiş faktörlerinin birbirleriyle olan etkileşim düzeylerinin niteliğinin değerlendirilmesi hedeflenmektedir.Proje önerisinin, özgün değeri, hangi eksikliği nasıl gidereceği, okulöncesi eğitimde uygulamalardan kaynaklanan bazı sorunlara nasıl bir çözüm geliştireceği ve okulöncesi eğitim paydaşlarına ne gibi özgün katkılarda bulunacağı detaylı bir şekilde açıklanmaktadır. Ancak, öneride sunulduğu şekliyle araştırmanın bilimsel tutarlılığı ve bütünlüğü ortaya konulamamıştır. Ek olarak, proje ile metodolojik, kavramsal ve kuramsal ne gibi özgün katkılar sağlanacağı önerideki tutarsızlık ve belirsizlikler nedeniyle anlaşılamamaktadır.Önerilen projede uyarlanacağı ifade edilen ölçeğin (CLASS-PreK) uyarlama sürecinde gözlenen sorunlar ve mevcut sistemle nasıl bütünleşeceğinin net olmaması nedeniyle araştırmanın yeterince özgün olmadığı düşünülmektedir. 	2,20
"Önerilen proje ile okulöncesi ve ilkokul 1 ve 2. sınıf çocuklarının dil, erken okuryazarlık ve bilişsel alanlarda gelişimsel profillerinin oluşturulması ve akademik başarıyı yordayan becerilerin belirlenmesi hedeflenmektedir. Bu doğrultuda önerilen çalışmadan elde edilecek verilerin okul öncesi dönemi müdahale programlarının oluşturulmasında ve mevcut müdahale programlarının düzenlenmesinde kaynak teşkil edebileceğini düşündürtmektedir. Ülkemizde bu tür verilerin çeşitlenmesi alana önemli katkılar sağlayacaktır. Proje konusunun önemi açıkça ortaya konulmuş ve gerekli literatür taramasıyla da desteklenmiştir.Ancak, önerilen projenin yöntemi dikkatlice incelendiğinde çocukların gelişimsel profillerinin hazırlanmasında değerlendirme aracı olarak sadece testlerin uygulanacak olması ve projenin 3 yıl sürmesinin planlanmasına rağmen bu profillerin hazırlanmasında uzun süreli gözlemlerin düşünülmemiş olması oluşturulacak profillerin ne derece sağlıklı olacağı konusunda endişelere yol açmaktadır. Özetle, öneride Türk çocuklarına özgün gelişimsel profillerin önemi ve bu tür profillerin getireceği kazanımlar gayet detaylı ve anlaşılır bir şekilde açıklanmış, konunun önemi açıkça ortaya konulmuş ve gerekli literatür taramasıyla desteklenmiş; ancak, önerilen veri toplama yöntemleri nedeniyle oluşturulacak profillerin yeterince sağlıklı olmayacağı düşünülmektedir. Bununla birlikte, öneride not edilen araştırma soruları ve araştırma değişkenlerindeki kapsam genişliği ve belirsizlikler çalışma bulgularının yüzeysel durum saptama ile sınırlı kalmasına neden olabilir. Örneğin; çocukların anasınıfı, 1. ve 2. sınıfta değerlendirilen alanlardaki beceri düzeyleri ve akademik başarı gibi değişkenlerin alt boyutları ve bunlar arasındaki olası ilişkiler net olarak araştırma önerisinde yer almamaktadır. Bu husus proje önerisinin özgün değerini zayıflatmaktadır."	3,60
"Bu projede, Aydın ilindeki okullarda görevli 157 yönetici ve 381 öğretmenin liderlik kapasitesinin belirlenmesi ve ardından mevcut kapasitenin geliştirilmesi amaçlanmaktadır. Bu alanda ülkemizde ve yurt dışında yapılmış birçok çalışma bulunmasına rağmen proje önerisinde bu çalışmaların birçoğuna atıfta bulunulmamıştır. Örneğin, öneride Türkçe alanyazınına ""Liderlik Kapasitesinin Belirlenmesi Ölçeği""nin kazandırılması projenin özgün değerlerinden biri olarak gösterilmektedir. Buna karşın, Lambert (2003) tarafından geliştirilen ""Okullarda Liderlik Kapasitesi Ölçeği"", 2011 yılında alınan izinle Ali Çağatay Kılınç tarafından Türkçe’ye uyarlanmıştır. Kılınç'ın Şubat 2013 tarihli doktora tezi araştırma konusu açısından proje önerisi ile benzerlikler göstermektedir. Ayrıca, ölçeğin kullanılmış olduğu bir çalışma “Okullarda Liderlik Kapasitesi Ölçeğinin (OLKÖ) Türkçe’ye Uyarlanması: Geçerlik ve Güvenirlik Çalışması” adı altında 2014 yılında ulusal bir dergide de makale olarak yayımlanmıştır. Proje önerisinde birçok yerde “Liderlik kapasitesinin geliştirilmesi ile okulların gelişimi arasında bir paralellik bulunmaktadır.” ibaresi yer almaktadır. Fakat bu çalışmada yapılacak eğitimlerle, okulların gelişip gelişmediğinin nasıl anlaşılacağı boyutu ele alınmamıştır. Sadece verilen eğitimin etkililiğinin ön test-son test deseniyle değerlendirilmesi, okulların gelişip gelişmediğinden ziyade projedeki eğitime katılanların gelişme düzeyine etkisini belirleyebilir. Proje önerisinde; anlık değil sürdürülebilir bir eğitimden söz edilmektedir. Sürdürülebilir eğitimin nasıl yapılacağına dair bir bilgiye projede rastlanılmamıştır.  "	2,00
"Proje önerisi, bilim merkezlerindeki imkânlarla öğretmen, öğretmen adayı ve bilim merkezi eğitmenleri için bir mesleki gelişim modeli geliştirmek ve bu modele göre hazırlanacak öğretmen ve eğitmen mesleki gelişim programlarının etkinliğini bilimsel araştırmalarla değerlendirmesi üzerinedir.  Mevcut uygulamada TÜBİTAK tarafından oluşturulmuş bilim merkezleri ve bu kapsamda programlar bulunmaktadır (http://www.tubitak.gov.tr/tr/destekler/bilim-ve-toplum/ulusal-destek-programlari/4003/icerik-bilim-merkezi-programlari). Özellikle, adı geçen sitede (TÜBİTAK Bilim Merkezi Programları) aşağıdaki faaliyetler sıralanmıştır:“Rehberler eşliğinde yürütülen atölyeler, etkinlikler, deney gösterileri ve sahnede bilim aktiviteleri bilim merkezi programlarının temelini oluşturmaktadır.Öğretmenlere özel olarak hazırlanmış eğitim programları onların etkileşimli anlatım teknikleri üzerine kendilerini geliştirmelerine ve bu teknikleri kendi sınıflarına taşımalarına imkan sağlamaktadır.”TÜBİTAK BİLMER kapsamında yapılan mevcut faaliyetlerle ulaşılmak istenen hedeflerle, proje önerisindeki hedefler arasındaki farklılığı ortaya konulmamıştır.Bilim merkezleri rehberlerine verilecek olan eğitim sonunda oluşacağı düşünülen liderlik eğitimi  işlevi tüm hizmetiçi eğitimlerin örtük bir sonucudur. Bu projeye özel bir durum değildir. Projede doğrudan pilot uygulamayla eğitime başlanacağı planlanmakta, oysa bir eğitim programının oluşturulması için önce ihtiyaç analizlerinin yapılması, sonra bu ihtiyaç analizleri sonuçlarına dayalı bir eğitim programının oluşturulması gerekir. Projede bu durum açık olarak belirtilmemiş. Problemler ortaya konulmaya çalışılmış, ancak verilecek eğitimin öngörüye dayalı oluşturulacağı izlenimi edinilmektedir.Bilim merkezlerinin bilim-toplum iletişiminde ve bilim eğitiminde etkinliğini arttırmaya yönelik bir öğretmen ve eğitmen mesleki gelişim konulu çok kapsamlı projeler ABD’de mevcuttur. Ulusal ve uluslararası projeler detaylı incelenmemiş, bu konuda literatür özetinde eksikler vardır. Proje yürütücüsü, ""Bilimin Doğası Öğretimi: Bilim Felsefesi ve Bilim Tarihine Dayanarak Bilimsel Argüman Oluşturma ve Akıl Yürütme Öğretimine Yönelik Bir Öğretmen Mesleki Gelişim Paketinin Hazırlanması"" başlıklı 3 yıllık TÜBİTAK projesini 01/07/2008 - 01/07/2011 tarihleri arası yürütmüştür. Sunulan proje önerisi ve bir önceki proje çıktıları ve kullanılan metotlar arasındaki benzerlik ve farklılıklar açıkça belirtilmemiştir. Özgün değeri bu açıdan değerlendirilebilecek iken proje ekibi yeterli açık ve objektif herhangi bir bilgi sağlamamıştır. "	1,60
"Proje önerisinde; öğretmenin içinde bulunduğu şartlar, beklentileri ve hitap ettiği duyguları, atanamayan öğretmenler, eş durumu atamaları ve özlük hakları, şiddete maruz kalan öğretmenlerin durumu vb. tespitine yönelik çok kapsamlı bir çalışma amaçlanmıştır. Ayrıca araştırmada; öğretmenlik mesleğiyle ilgili olarak kişisel, toplumsal ve okul eksenlerinde bütüncül bir bakış açısı geliştirilmesi de hedeflenmiştir.  Birçok araştırmacının ortaya çıkardığı mevcut durum çalışmalarının bütünsel bir yapıda ele alındığı iddia edilen projenin sadece öneriler geliştirme odaklı bir yapıda kurgulanması özgün değeri sınırlandırmaktadır. Ayrıca sadece durum tespiti odaklı yapılan çalışmalarda özgün değer boyutu oldukça sınırlı kalmaktadır. Proje önerisinde amaçlar altında 11 farklı araştırma sorusuna cevap aranacağı belirtilmiştir. Her bir araştırma sorusunun veya en azından birkaçının ancak bir projede araştırılabileceği düşünüldüğünde; bu projenin en önemli sınırlılıklarından biri “yapılabilirlik” olarak görülmektedir.  Bunların dışında özgün değerin gerekçeleri alanyazın içinde yeterince ifade edilmemiş ve güncel çalışmalara atıfta bulunulmamıştır.Bu bağlamda proje önerisinin özgün değerinin yeterli olmadığı kanaati oluşmuştur."	1,17
"Proje önerisinde, “Araştırmaya Dayalı Döngüsel Mesleki Gelişim Yöntemi”nin (ADOMEG) ülkemizde, matematik ve fen bilimleri öğretmenlerinin mesleki gelişimlerinde uygulanabilirliğinin araştırılması hedeflenmiştir. Öneride ADOMEG olarak adlandırılan ve sınıf uygulamalarını zenginleştirmek ve odağı öğretimden öğrenmeye kaydırmak isteyen öğretmenlerin mesleki gelişimlerini sağlamak için alternatif bir yöntem olarak görülen yaklaşımın ülkemizde kullanılmadığı ifade edilmektedir. Buna dayalı olarak projede bu yöntemin ülkemizde uygulanmasına yönelik çalışma yapılacak olması bu projenin özgün bir değeri olarak gösterilmektedir. Ancak proje önerisinde ""Ülkemizde bu konuyla ilgili yapılan çalışmalarda bu yöntem için ders araştırması (Eraslan, 2008; Budak, Budak, Bozkurt ve Kaygın, 2011; Erbilgin, 2013) ve ders imecesi (Baki, Erkan ve Demir, 2012) isimlerinin kullanıldığı görülmektedir."" denilerek bu yöntemin ülkemizde daha önce kullanıldığı ve araştırıldığı ifade edilmektedir. Projede yapılması planlanan çalışmalar ile literatürde yer alan benzer çalışmalar arasındaki farklılıklar yeterince ortaya konulmamıştır. Bu durum araştırmanın özgünlüğünü sınırlandırmaktadır. Projede; yürütücü Singapur’un PISA başarısının altında yatan en önemli faktörün öğretmenlerin kalitesi olduğu belirtilmiştir. Projede ise yöntemin etkisinden söz edilmektedir. Yöntemin öğretmen kalitesini arttırdığına dair bulgulara literatürden destekli olarak yer verilmesi beklenmektedir. Önerilen metodun öğretmen eğitiminde kullanılması ve yaygınlaştırılması için öğretmenlerin gönüllü olarak sürece katılması beklenir. Bu tür çalışmalarda en faydalı metotları uygulayan 1. kuşak öğretmenlerin motivasyonu yüksek olsa bile; sürdürülebilirliği, 2. kuşağa aktarımı ve 2. kuşak tarafından devam ettirilmemesi gibi riskleri mevcuttur. ADOMEG uygulamalarının (iddia edilen diğer ülkelerdeki işleyen şeklini) yakından gözlemlenmesi, gerçek uygulamalar hakkında tecrübe edildikten sonra, Türkiye'deki koşullar da göz önüne alınarak Türkiye’de pilot olarak uygulanabilirdi. Örneklem seçiminde dikkat edilecek hususlar içerisinde belirtilen yüksek lisans yapmış olma önceliği, bu çalışmanın sonuçlarını genelleştirmede ve gerçek bir model oluşturmada önemli bir sorundur. Çünkü ülkemizdeki birçok öğretmen lisans mezunudur. Ayrıca ADOMEG uygulamalarında proje ekibindeki uzman veya araştırmacıların tam olarak görev ve sorumlulukları daha somut tanımlanabilirdi. Projede, I. kuşak tarafından II. kuşağın eğitilmesi, yaygınlaştırılabilirlik ve sürdürülebilirliğin sağlanması açısından oldukça önemlidir. Fakat “akran öğretimi” her ne kadar iyi yönlere sahip de olsa sınırlılıkları da vardır. Kuşak 1-2-3-4-5-n olduğunda ADOMEG uygulamalarının gerçekten ADOMEG olduğunun nasıl kontrol altında tutulacağı açıklanmalıydı. Proje ekibi tarafından çalışma grubuna verilmesi planlanan 10 saatlik eğitimin nasıl olacağının da daha ayrıntılı açıklanmış olması gerekirdi. Proje hedeflerinin başarısının değerlendirilmesinde ele alınması gereken ölçütlerin belirlenmemiş olması projenin özgün değerini zayıflatmaktadır."	1,33
"Proje önerisinde Türkiye’de, öğretmen adaylarının epistemolojik inançlarını belirlemeye yönelik yapılan çalışmalarda; başka kültürlerden uyarlanmış ölçme araçlarının kullanıldığı belirtilmekte ve bu araçların, geliştirildikleri kültürün özelliklerini yansıttıklarından ülkemizin mevcut dinamiklerine ve kültürel öğelerine doğrudan hitap edemedikleri iddia edilmektedir. Bu açıklamalardan yola çıkarak araştırmacıların ülkemizin mevcut dinamiklerine ve kültürel öğelerine doğrudan hitap eden bir ölçme ve veri toplama aracı geliştirdikleri izlenimi oluşmaktadır. Halbuki proje önerisi incelendiğinde katılımcılardan elde edilecek verilerin, Baxter Magolda ve Porterfield (1992), Kurfish (1977) ve Perry (1970) tarafından geliştirilen anketler aracılığı ile toplanacağı ifade edilmektedir. Bu durumda, başka kültürlerden uyarlanmış veri toplama aracı kullanılarak ülkemizin mevcut dinamiklerine ve kültürel öğelerine doğrudan hitap eden bir sonuç elde etmenin mümkün olamayabileceği izlenimi doğmaktadır.  Öğretmen adaylarının entelektüel gelişimi kapsamında, epistemolojik inançlarla entelektüel gelişime yönelik kapsamlı bir modelleme çalışması yapılmasının yapılacağı belirtilmektedir. Ancak, alanyazında açıklanmış olan belli başlı çalışmalar dışında araştırmacıların tam olarak ne yapmak istedikleri ve yapacaklarının bilimsel açıdan öğretmen eğitimine ne şekilde katkıda bulunacağı anlaşılır olarak ifade edilmemektedir. Çalışmada inanç ve inançların eğitimdeki rolü üzerine vurgu yapılmakta fakat yeteri kadar ne hedeflendiği açıklanmamaktadır. Kullanılan ifadeler çok genel anlamda olup kişilerin bireysel yordamlarına açık bırakılmaktadır.  Bu nedenle, çalışmanın ne tür bir özgün değer taşıyacağı bilgisine ulaşmak mümkün olamamaktadır.   Ayrıca mevcut modellerin kullanıldığı ülkelerde, bu modellerin eğitimciler ve eğitim programcıları vb. araştırmacılara nasıl yol gösterdiği ve yaptığı katkılar açıklanmamıştır. Bu nedenle, bu projenin başarı ile sonuçlanmasının ülkemize sağlayacağı faydalar açık değildir.  Proje önerisinde terminoloji kargaşası yaşanmaktadır; örneğin, entelektüel gelişim ile zihinsel gelişim arasındaki ilişki anlaşılır değildir ve entelektüel gelişim ile epistemolojik inancın ilişkisi açıklanmamıştır. "	1,17
Proje önerisinin amacı, kaynaştırma sınıflarında eğitim alan ilk ve ortaokul düzeyindeki işitme engelli öğrencilerin eğitim-öğretim etkinliklerine, sosyal ortamlara tam katılımlarını sağlamaya yönelik Anadolu Üniversitesi, İşitme Engelli Çocuklar Eğitim, Araştırma ve Uygulama Merkezi (İÇEM) bünyesinde sunulan destek özel eğitim hizmetlerinin ve öğretmen özelliklerinin incelenmesi, uygulamanın ve öğretmenlerin geliştirilmesi ve modelin ülke geneline yaygınlaştırılmasıdır. Kaynaştırma, özel gereksinimli öğrencilere ve sınıf öğretmenlerine destek özel eğitim hizmetleri sağlanması koşuluyla, bu öğrencilerin akranlarıyla birlikte genel eğitim sınıflarında eğitim almaları olarak tanımlanır. Türkiye’de yapılan pek çok araştırmada kaynaştırma uygulamalarında yaşanılan sorunlara değinilmekte, bu sorunların temelinde, kaynaştırma eğitiminin ayrılmaz bir parçası olan destek eğitim hizmetlerinin yetersizliğinin önemli bir yere sahip olduğu vurgulanmaktadır. Özel gereksinimli çocukların kendileri için en az kısıtlayıcı olan ortamlarda, akranlarıyla birlikte kaliteli bir eğitim alabilmeleri için mevcut kaynaştırma uygulamalarının çeşitli mekanizmalarla desteklenmesi gereklidir. Bu bağlamda ele alındığında, proje önerisinin özgün değere sahip olduğu söylenebilir. Öte yandan, kaynaştırmayla ilgili alanyazın bulguları proje önerisinin özgün değer argümanlarına yeterince yansıtılmamıştır.	3,80
"Projenin amacı duygusal emek kavramının öncülleri ve sonuçlarını kültürlerarası bir bağlamda incelemektir. Duygusal emek kavramı daha önce Türkiye’de çalışılmış bir kavramdır. Proje ekibinin de bu konuda öncü çalışmaları olmuştur. Ancak Türkiye’de yürütülen çalışmalar ile yurtdışında yürütülen çalışmaların arasında tutarsızlıklar görülmüş ve bu durumun kültürle ilişkili olabileceği düşünülerek mevcut veriler derlenerek yeni bir model önerilmiştir. Duygusal kontrol kavramının bu bağlama taşınması bir yenilik olarak kabul edilebilir. Duygusal kontrol, kültür ve duygusal emek süreçleri ve sonuçları arasında önemli bir etkileşim değişkeni olarak sunulmaktadır. Modelin farklı kültürel ortamlarda denenecek olması, hissedilen duygusal uyumsuzluğun yeniden tanımlanması ve duygusal emek araştırmalarının kolektivist kültürlerle ilgili eksikliklerine odaklanılması çalışmanın özgün değerini ön plana çıkaran faktörler olarak ifade edilmektedir.Projenin Türkiye’de daha önce yapılan duygusal emek çalışmalarının (örn., Onay, 2011; Yalçın, 2010) ne kadar ötesine gittiği belirli değildir.  Örneğin, proje yürütücüsünün öneride bahsettiği pilot çalışmasının bulguları ile Yalçın’ın (2010) bulguları büyük ölçüde örtüşmektedir. Projenin özgün değerini artıran en önemli faktör olarak sunulan kültürlerarası boyutu ile ilgili çekinceler bu raporun yöntem kısmında detaylandırılacaktır. Çalışmada boylamsal yöntem kullanılacak olması özgün değere katkı yapacak bir faktör olarak düşünülmüş olsa da sadece boylamsal desenden nedensellikle ilgili ciddi bilgi alınabileceğinin varsayılması sorunlu bulunmuştur.  Ayrıca, boylamsal desen ile ortak yöntem varyansı (common method variance) sorununun nasıl çözüleceği anlaşılamamıştır.  "	3,50
Proje önerisinde de belirtildiği gibi Alzheimer Tipi Demans ve Hafif Bilişsel Bozukluk gibi problemlerin yaşlılık dönemi için önemli bir problem olmaya başladığı söylenebilir. Ortalama yaşam süresindeki artış nedeniyle bu bozukluklara sahip olan bireylerin geçmişe göre daha uzun bakım sürelerine gereksinim duyacağı öngörülebilir. Bu nedenle, söz konusu problemlerin ilerleyişine olumlu katkıda bulunacak çalışmaların önemi artmıştır. Bu projenin bilgisayar destekli bir ürün ortaya çıkaracak olması nedeniyle ülkemizde önemli bir boşluğu dolduracağı düşünülmektedir. Bununla birlikte, bilişsel egzersiz programlarının hastalığın gidişi üzerindeki etkileri ise henüz tartışmalı bir konudur. 	3,40
"Proje önerisinde yer alan konu ve amaçlar açık biçimde ortaya konulmuştur; literatür tartışması da kapsamlı olup oldukça faydalıdır. Ancak söz konusu literatür tartışması güncellenme ihtiyacı içerisindedir, zira -iki atıf haricinde- son yıllara ait bir kaynağı ihtiva etmemektedir. Bu sebeple de önerilen projenin literatürdeki hangi boşluğu ne ölçüde dolduracağı net olarak anlaşılamamaktadır.Önerilen projede, insan haklarına yönelik tutum ile dini tutumlar/inanç biçimleri arasındaki ilişkiyi ele alan kapsamlı ve uygulamalı bir araştırmaya literatürde rastlanmadığı iddia edilmektedir. Din ve insan hakları ilişkisi açısından tutarlılığı zayıf bir iddiadır. Çünkü literatürde bu kapsamda makale, tez ve kitap olarak yapılmış çalışmalar mevcuttur. Ancak çalışmada belirtildiği gibi ""insan haklarına yönelik tutumlarla dine yönelik tutumlar arasındaki ilişkilerin çözümlenmesine"" odaklanırsa, konu literatüre katkı anlamında orijinal olabilir. Bununla birlikte dindarlık kavramının sınırlarının nasıl çizileceği konusunda belirsizlikler vardır. Sosyal baskınlık yönelimi, yetkecilik (otoriteryanizm), kişilik ve değerler gibi psikolojik değişkenlerin rolünün tam olarak ne yönde olacağı literatür açısından temellendirilmemiştir. Bu durum önerinin özgün değerini olumsuz etkilemektedir.  Ayrıca, konu ve literatür tartışmasında sık sık normatif yargılar kullanılmaktadır; araştırmanın bilimselliğinin korunması için bu normatif ifadelerden kaçınılmalıdır. "	2,60
"“Türkiye Üniversitelerindeki Müzik Öğrencilerinin Kişilik Özellikleri ve Çeşitlendirilmiş Müzik Deneyimleri” başlıklı çalışmada, müzik tercihleri ile kişilik değişkenleri arasındaki ilişkinin belirlenmesi amaçlanmaktadır. Bu kapsamda söz konusu iki değişkenin ilişkisinin müzik eğitimi alan genç grubu üzerinde çalışılması hedeflenmiştir. Proje önerisinde, çalışmanın özgün değeri “müziğin ve onun farklı türlerinin kişilik üzerindeki etkileri hakkında bir takım değerlendirmeler yapılabilmesi ve varsa ortaya çıkacak sorunların müzik çeşitliliğini artırmak yoluyla giderilmesi yönünde önemli katkılar sağlayacak olması” şeklinde özetlenmiştir. Ancak çalışmada deneysel bir yöntem kullanılmadığından kişilik değişkenleri ve müzik tercihi arasında bulunması muhtemel bir ilişkinin, müziğin kişilik üzerindeki nedensel etkisi olarak değerlendirilmesi uygun olmayacaktır. Önerilen kesitsel çalışmayla müzik seçimleri ve kişilik arasındaki ilişkinin yönünün açıklığa kavuşması mümkün değildir. Proje önerisinde belirtildiği gibi müzik seçimlerinin kişilik özelliklerini etkilemesi mümkün olsa da tersi de olabilir; yani kişilik özellikleri bireyin müzik seçimlerini belirleyebilir. Boylamsal veya deneysel çalışmalar yönteme eklenerek ilişkinin yönünün tespit edilmesi gereklidir. Proje önerisinin literatür özetine göre yurtdışındaki çalışmalar, müzisyenlerin kişilik özelliklerinin müzisyen olmayan kişilerden farklı olduğunu göstermektedir. Ancak mevcut proje önerisinde, müzik eğitimi alan öğrencilerle kıyaslama yapılmasını sağlayacak ve bu sayede farklı kültürlerde yapılan çalışmalarla mevcut çalışma bulgularını karşılaştırmaya olanak sağlayacak bir örneklem seçiminin ve yöntemin (karşılaştırma grubu) bulunmamış olması proje önerisinin özgün değerini etkileyen önemli bir eksiklik olarak değerlendirilmiştir.Ek olarak,  araştırmada kullanılması planlanan 5 Faktör Kişilik Ölçeğinde yer alan kişilik özelliklerinin, bireylerin müzik tercihlerine göre neden ve nasıl değişebileceği hakkında geçerli gerekçeler ve/veya literatür bulgularının proje önerisinde sunulmamış olması önemli bir eksiklik olarak değerlendirilmiştir. Bir önceki panel raporu dikkate alınarak mevcut öneride farklı kişilik özellikleri ile müzik tercihleri arasında çeşitli ilişkilerin beklendiği yönünde hipotezler belirtilmiştir. Ancak, bu ilişkilerin yönüne ve literatür destekli gerekçelerine yönelik herhangi bir bilgi sunulmamıştır. "	1,67
"Projenin genel konusu olan kan bağışı davranışı ve bu davranışın Planlı Davranış Teorisi (PDT) ile açıklanması dünya yazımında 1990'lardan beri çalışılan bir konudur. Bu teori psikolojinin en çok test edilmiş teorilerinden biridir; yürütülen çalışmalar çok sayıda meta-analizde derlenmiştir (bkz. http://people.umass.edu/~aizen/tpbrefs.html). Kan bağışı davranışı da bu uygulamalar arasında yer almaktadır. Konunun ülkemizde çok çalışılmamış olması tek başına yeterli bir gerekçe olarak görülmemiş olup;  bu çalışmanın literatürde nasıl bir boşluğu dolduracağı açık değildir.Bu projenin yenilikçi olabilecek bir unsuru nitel çalışma kısmıdır, ancak bu unsurun planlandığı şekli ile (örn: maksimum varyansa varırken bilgi doygunluğu da sağlamak için yetersiz görüşme sayıları, analiz yöntemi belirtilmemiş olmaması, araştırmacıların veri toplamaya dahil olmamaları) araştırmanın bütününe veya başka araştırmalara nasıl bir özgün katkı sağlayabileceğini belirsizleştirmektedir: Özellikle nitel görüşmelerin araştırma grubu üyeleri tarafından değil de bir araştırma şirketi aracılığı ile yapılması verinin niteliğine ilişkin sınırlıklara sebep olabileceği düşünülmektedir. Bu tip çalışmalarda aracı kurum kullanımları genelde farklı şehirler ve/veya fazla uzun ve çok sayıda görüşme yapılacağı zaman zorunluluk haline gelebilir ancak tek bir üniversite kampüsünde yapılacak 20 görüşme dikkate alındığında veri toplama aşamasında aracı kurum kullanılmasının gerekliliği anlaşılamamaktadır. Bu aşamada kullanılacak sorulara bakıldığında ise kapalı uçlu ve yönlendirmeli sorular görülmektedir. Bu tip sorulara alınacak cevaplar nitelik analizi için gerekli olan bilginin aktarılmasını güçleştirdiğinden bilgi çeşitliliğini azaltacaktır. Bu sorulardan elde edilecek bilgilerin değerlendirilmesinde kullanılacak olan niteliksel analizlerin nasıl yapılacağı daha açık belirtilmelidir.Araştırmanın anket kısmına katılan bireylerin vatandaşlık numaraları üzerinden kan bağış durumlarının eşleştirilmesi katılımcıların gizlilik durumunu ve verinin anonimliğini ortadan kaldırmaktadır. Katılımcıların bu durum ile ilgili bilgilendirilmeleri ve onaylarının alınması sürecine ilişkin herhangi bir bilgi verilmemiştir. Burada eşleme için kullanılacak olan değişkenin T.C. kimlik numarası gibi fazlası ile bireysel bilgiye erişim sağlayan bir değişken olması da sorunludur.  Ankete katılan öğrencilerin kampanyadan habersiz kalması veya katılamaması sorununun öngörülmüş olması önemli olsa da bu soruna getirilen çözümde de sıkıntılar mevcuttur. Bireyleri telefonla aramak, davranışı etkileyen ancak istatistiksel modelde gözükmeyen bir etmen olacaktır.Proje ekibinde daha önce sağlık sektöründe çalışmalar yapmış, özellikle de kan bağış alanında çalışması olan araştırmacıların olmaması tek başına çok sorunlu olmamakla birlikte araştırma grubunun eğitim altyapılarının tam anlaşılmadığı genel bir formatta bildirilmesi (sosyal bilimler enstitülerinin hangi programlarından mezun oldukları bildirilmemiş) daha önce sağlık psikolojisi alanında çalışma yapmış ve/veya eğitim almış kimsenin bulunmaması göz önüne alınınca proje ekibinin böylesi bir çalışmayı teorik ve pratik tüm detayı ile yürütme yeterliği konusunda soru işaretleri oluşturmaktadır."	1,83
Daha önceki projenin özgün değerini azaltan iki temel sorunu vardır.  Birincisi amaç iyi ifade edilmemiştir. Türkiye’de evlilik kalitesinin düzeyi belirlenmek istenmesine rağmen,  bunu belirlemenin evlilik ve aile psikolojisi alanlarına yapacağı kavramsal ya da pratik katkıya değinilmemiştir. Mevcut proje önerisinde bu konuya açıklık getirilmiştir.Önceki projenin ikinci önemli sorunu, evlilik kalitesini etkileme olasılığı bulunan çok sayıda tüm değişkenlerin aynı anda tek bir çalışmayla kuramsal model olmaksızın değerlendirilmek istenmesidir. Bu sorun mevcut öneride hala sürmektedir. Örneğin, araştırmada evlilik kalitesini etkileyen bireysel faktörleri değerlendirmek için kişilik özellikleri, evlilik tutumu, başa çıkma stratejileri, psikiyatrik semptomlar, evlilik ilişkisinden beklentiler, bağlanma düzeyi gibi çok sayıda farklı psikolojik yapı ya da kavram değerlendirilmek istenmektedir. Bu psikolojik yapı ya da kavramların çoğunun (örneğin kişilik özellikleri ya da başa çıkma stratejileri) birden fazla boyutu olduğu hesaba katıldığında değişken sayısı daha da artmaktadır. Projede, sadece evlilik kalitesini etkileyen bireysel faktörlerin değil aynı zamanda ilişkisel, ailesel, bağlamsal ve sosyo demografik faktörlerin de inceleneceği belirtilmektedir. Bu faktörlerin her birinin de tıpkı bireysel faktörler gibi farklı psikolojik yapı ya da kavramı içerdiği düşünülürse,   değişken sayısının çok artacağı açıktır.  Mevcut haliyle en önemli eksiklik hala çalışmanın kuramsal bir modele dayanmamasıdır.  Kuramsal bir model, incelenecek değişkenlerin sayısını azaltarak, bir amaç doğrultusunda hareket etmeyi önemli ölçüde kolaylaştırabilir. 	2,00
Proje önerisi, özgün bir konuda olup,  pek çok öğrencinin, eğitim yaşamını önemli ölçüde etkileyen matematik kaygısına çözüm bulma ve matematik başarısını artırma amacıyla önerilmiştir. Ancak bu şekliyle projenin amacına ulaşması ve okul psikolojisi ya da matematik eğitimi alanlarına yenilik ve özgün katkılar sağlaması mümkün gözükmemektedir. Bunun nedenleri aşağıda özetlenmeye çalışılmıştır:Matematik kaygısı ve matematik başarısında görülen bireysel farklılıkların bir bölümünün (yaklaşık %40), genetik faktörlerle açıklanabileceği düşünülmektedir (Ganley 2014)*.  Günümüzde, genetik olarak aktarılan iki temel yatkınlığın, matematik kaygısının gelişiminde önemli rol oynadığı görüşü hakimdir. Bunlardan biri, çalışma belleğindeki  (working memory) farklılıklarla yakından ilişkili olan matematik yeteneği, diğeri ise, kişinin sınav kaygısı veya bir anksiyete bozukluğu geliştirmesine neden olan anksiyeteye yatkınlıktır. Kuşkusuz genetik olarak dezavantajlı olan her insanda matematik kaygısının gelişmesi beklenmez. Çünkü, matematik eğitimindeki yetersizlikler ya da matematik dersinde veya sınavlarında yaşanan kötü tecrübeler gibi çevresel faktörlerin de kaygının gelişiminde önemli rolü vardır. Sunulan projede, çalışma belleği veya görsel-uzaysal yetenek (visual-spatial ability) gibi matematik başarısını ve dolaylı olarak matematik kaygısını etkileyen faktörler üzerinde durulmaması önemli bir eksikliktir. Projede olduğu gibi,  yüksek matematik kaygısı ve ortalama matematik başarısı olan her katılımcıyı matematik yeteneği açısından benzer kabul etmek doğru değildir. Çünkü bu şekliyle matematik kaygısının sadece çevresel faktörlerden kaynaklandığı varsayılarak, kaygıyla ilişkili çok önemli bir değişken göz ardı edilecektir.  Dolayısıyla projede uygulanacak müdahale yöntemleri de eksik kalacaktır. Matematik kaygısının sadece kaygıyı azaltmaya yarayan davranışsal ve bilişsel müdahale yöntemleriyle azaltılması planlanmaktadır.  Oysa müdahale yöntemleri içine, yukarıda sözü edilen matematik yeteneğini (çalışma belleği vb.) geliştirilecek tekniklerin eklenmesiyle ya da eğitim planı ve hedeflerinin yeteneğe göre yeniden düzenlemesi gibi rehberlik çalışmalarıyla,  proje özgün ve değerli olacaktır. Proje önerisinde belirtilen hazırlanacak olan iki müdahale programının da, sınav kaygısına ya da kaygıya yönelik müdahale programlarından neredeyse hiçbir farkı yoktur.  *Ganley, C.M. (2014), The role of anxiety and working memory in gender differences in mathematics, Journal of Educational Psychology, 106:1	2,00
Araştırma projesinin amaçları arasında ŞİOB ile beyin yapıları arasındaki ilişkilerin tespiti, bağımlılık ile bilişsel süreçler arasındaki ilişkinin incelenmesi ve bu ilişkide kişinin şiddet eğiliminin bir etkisi olup olmadığına bakılması ve yeni bir yöntem olarak OİP uygulamalarını bu bağlama taşımak belirtilmektedir.  Elson ve Ferguson'un (2013) makalesinde belirtildiği üzere kişisel yaşamdaki şiddet eğilimi ile şiddet içerikli oyunlar arasındaki ilişki geniş bir araştırma literatürüne sahip olup, bu konuda sonuca varabilmek için gereken düzeyde güçlü bulgular mevcut değildir. Bu araştırmada da bu ilişkinin varlığı varsayılarak ŞİOB ile beyin yapıları ve bilişsel süreçler arasındaki ilişki sorgulanmaktadır.  Bu ilişki sorgulamanın altında yatan bir diğer varsayım da oyun bağımlılığının beyin yapıları ve bilişsel süreçler üzerinde nedensel bir etkisi olduğu yönündedir.  Oysa belirli beyin yapılarındaki kişilerin veya belirli türde bilişsel süreçlere sahip olanların oyuna eğilimli olmaları da eşit düzeyde olasıdır.	3,00
Önerilen proje, travmaya dolaylı olarak maruz kalma ve travma sonrası yardım çalışanlarında oluşan stres tepkilerini anlamaya ve bu personele yönelik koruyucu ruh sağlığı ve psikolojik destek hizmetlerinin geliştirilmesinde kapsamlı veriler sunabileceği düşünüldüğünden özgün değeri bulunmaktadır. Çalışanların gereksinimlerinin belirlenmesinden yola çıkması, geniş bir çalışan grubunu kapsaması ve kavramsal olarak literatürdeki verileri bir araya getirecek olması özgün değeri bakımından olumludur.Projenin nihai hedefi ikincil travma konusunda ülkemizde çalışan bireylerin psikolojik sağlığını korumaya yönelik bir destek programı hazırlamaktır. Bu yanıyla projenin ülkemizdeki farklı alanlarda travma ile ilişkili işlerde çalışan bireylerin psikolojik sağlığını korumaya yönelik önemli bir boşluğu dolduracağına inanılmaktadır.	3,60
Proje önerisinde, ana dil olarak Türkçe öğrenen çocukların erken dil gelişim sürecinde ilişkisel kelimeleri nasıl öğrendikleri, boylamsal yöntem kullanarak anlamak amaçlanmaktadır. Türkçe öğrenen çocukların erken anlamsal dil öğrenme sürecini neden-sonuç ilişkisi içinde, çocukların 11 aydan başlayıp, 34 aylık olana kadar çeşitli periyodlarda inceleyerek, kişisel farklılıkları ve bunlara etki eden faktörleri belirleyerek araştırmayı planlanmaktadır.Bu anlamda proje özellikle bu konuda ülkemizde yapılacak ilk boylamsal çalışma olmasıyla özgün değere sahiptir.Ayrıca bu çalışmada fiil ve ilgeçleri anlamaya ve kullanmaya yönelik deneysel testler planlanmıştır ve bu testler başka araştırmalarda da kullanılabilme potansiyeline sahiptir. 	4,67
Proje önerisinde Türkiye’de kadına yönelik şiddetin altında yatan sosyal psikolojik süreçlere dair görgül ve kuramsal bir çerçeve sunulması hedeflenmektedir. Bu çalışma çerçevesinde farklı bir kültürde geliştirilen ölçeklerden ve ulusal yazın ve Türk kültüründen yararlanılarak geçerli ve güvenilir bir namus ölçeği oluşturmak, yazında yer alan namus kodlarına onur kodları eklenerek namus kültürleri ile onur kültürleri arasındaki olası farkı incelemek,  namus-temelli kadına yönelik şiddetin kavramsallaştırılması üzerine çalışılarak bir risk modeli oluşturmak ve bu modeli test etmek,  kadına yönelik şiddeti, ilk kez dehşet yönetimi kuramı açısından incelemek projenin özgün değerini arttıran hususlar olarak görülmüştür.	5,00
"Proje önerisi mevcut sosyal psikoloji alan yazınında önemli bir eksiği ortaya koymakta ve bu eksiğin giderilmesi için katkı sağlamayı hedeflemektedir. Hem niteliksel hem niceliksel yöntem kullanacak olması avantaj olmakla beraber bazı konularda çekinceler bulunmaktadır. Proje önerisinde ileri sürülen, geniş grup içinde yer alan dezavantajlı bir gruba uygulanacak olan ""genel teorik modelin"" ne olduğu anlaşılamamaktadır. Proje önerisinin teorik açıdan nasıl bir yenilik getirdiği ve bilimsel literatüre nasıl katkı yapacağı açık değildir. Proje önerisinde, çok sayıda değişkenin çalışmaya dahil edilmesi ancak bu değişkenler arasındaki ilişkilerin projede ele alınmaması yöntemsel bir eksikliğin yanı sıra çalışmanın amacını belirlemeyi zorlaştırmakta ve özgün değerini zayıflatmaktadır. Projeden elde edilecek bulguların proje önerisinde ileri sürülen yöntemsel-teorik bir tartışma ve farklı yöntemsel yaklaşımlarla derinlemesine bilgi sağlanması amaçlarını karşılayamayacağı düşünülmektedir."	3,83
“Ortaokul Seviyesinde Purdue Modeline Dayalı Müfredat Zenginleştirme Çalışmasının Fen Öğretimine ve Proje Hazırlama Sürecine Öğretmen ve Öğrenci Açısından Etkisi” başlıklı proje önerisi, ülkemizde ve uluslararası düzeyde sınırlı uygulama alanı bulmuş Purdue Modeline dayalı normal düzeydeki öğrenciler için uygulama yapılmasını amaçlamaktadır.Öneride, üstün yetenekli öğrenciler için tasarlanmış bir model olan Purdue Modelinin normal seviyedeki öğrencilere uygulanacağı ve bu açıdan projenin özgün olacağı ileri sürülmüştür. Ancak, normal ve üstün yetenekli öğrenciler arasında dikkate alınması gereken önemli farkların irdelenmemesi ve modelin uygunluğunun tartışılmaması projenin özgün değerini olumsuz yönde etkilemektedir.Model açıklanırken 1. Aşamada “bireyselleştirilmiş eğitim paketleri kullanılabilir.” ifadesi yer almaktadır. Bu ifade de aslında modelin 5-6 kişilik gruplarla eğitim faaliyetlerinin sürdürüldüğü üstün yetenekliler için uygun olduğunu göstermektedir. Oysa 30 kişilik sınıflarda uygulanması sorun oluşturabilir. Ancak bu gibi sorunların üstesinden gelmek için yapılabileceklerden bahsedilmemiştir. Bununla ilişkili olarak önerinin çeşitli bölümlerinde üstün yeteneklilere atıfta bulunulmuştur. Örneğin, özgün değer bölümünde “Eğitim almış öğretmenler tarafından üstün yeteneklilerin fen eğitiminde kullanılabilecek zenginleştirilmiş etkinlikler literatüre kazandırılacaktır.” (s.4) ifadesi yer almaktadır. Proje normal düzeydeki öğrencilerle ilgili sonuçlar ortaya koymayı amaçlarken söz konusu bu ifade üstün yetenekli öğrencilerle ilgili sonuçları da içereceği izlenimini vermektedir. Bu belirsizlik özgün değer açısından sorun teşkil etmektedir.	2,00
"Proje önerisindeki amaçlar; iklim bilim okuryazarlığının bireylerde oluşturulması için ortaokul ve yükseköğretim düzeyine yönelik bilimsel argümantasyon tabanlı etkinliklerin hazırlanması, hazırlanan etkinliklerin uygulanması ve değerlendirilmesidir. Bu yolla proje kapsamında geliştirilmesi düşünülen etkinliklerin öğrenciler, öğretmenler ile velilerin de katılımı ile daha geniş bir kitleye duyurulması amaçlanmıştır. Sunulan proje revize bir proje olup daha önceki panel raporunda özgün değeri yetersiz bulunduğu için özgün değere yönelik değerlendirmeler rapor edilmiştir. Proje önerisinde, panel raporunda özgün değere yönelik olan eleştirileri gidermek için kayda değer değişikliğe gidilmemiştir. Proje önerisinde sunulan iklimbilim konularına ilişkin literatürün ham bir şekilde sıralandığı ve çalışmanın özgünlüğüne katkı yapacak biçimde analiz ve sonrasında sentez formatında verilmediği görülmektedir. Literatür özetinin sonunda kısa bir sentez yapılmaya çalışılmış, ancak burada da konuya ilişkin kavramsal değişime, öğrencilerdeki kavram yanılgılarının önemine ve giderilmesine vurgu yapılmıştır. Ancak projenin amaçları arasında kavram yanılgılarının tespiti ve giderilmesine yönelik etkinlik geliştirme faaliyetleri bulunmamaktadır.Proje önerisindeki “özgün değer” kısmında projenin özgün değerinin gerekçeleriyle aktarılması beklenirken, araştırma hipotezi şeklinde yazılmış ve ölçülebilirliği olmayan (örneğin; “Bilimsel argümantasyon tabanlı iklim bilim okuryazarlığı etkinliklerinin kamuoyuna tanıtılması, toplumda iklim değişikliği konusunda toplumsal farkındalığı sağlar”) gibi ifadeler sıralanmıştır. Bu yapı proje önerisi formatına uymamakla birlikte özgünlüğü yansıtmada da yetersiz kalmaktadır.Söz konusu öneri ele alındığında amaçları bakımından çeşitli amaçları olduğu ve açık olarak ifade edilemediği anlaşılmaktadır. Proje önerisinde uzun bir literatür özeti sunulmuş ancak sunulan özette bazı kavramlar ve kavramlar arası ilişkiler etkin bir şekilde sunulmamıştır. Bu durum kavram karmaşasına yol açmaktadır. Örneğin “küresel iklim değişikliği” ve “küresel ısınma” gibi çeşitli atıflar ele alınmıştır. Ancak bu konularla ilgili akademik alandaki tartışmalar ve çıkarımlar ilişkilendirilerek verilememiştir. Literatür ayrıntılandırılarak özgün değer ortaya konmaya çalışılsa da ham literatür olarak verilmiş, projenin özgün değerini ortaya koyacak şekilde sentez yapılmamıştır.Bilimsel argümantasyona dayalı öğretimin iklim bilimi konusuna neden ve nasıl uyarlanacağı konusunda yeterli açıklamalar yer almamaktadır. Bu husus araştırmanın asıl gerekçesi olup, projenin özgün değerinin bu hususa bağlı olarak ortaya konulması beklenirdi. Argümantasyon tabanlı öğretim tasarımı projenin önemli bir unsurudur. Projede genel olarak argümantasyonun doğasından söz edilse de özelde kullanılacak olan argümantasyon model veya modelleri (örneğin; Toulmin Modeli) açıklanmamıştır. Sunulan örnek etkinlik de modeli yansıtmamaktadır. "	1,83
Revize edilen bu projenin amacı ortaöğretim fizik öğretmenlerin bilim tarihini derslerinde kullanmasını sağlamak için internet ortamından faydalanmasıdır. Proje, yürütücünün daha önce gerçekleştirdiği “Fen Derslerinde Bilim Tarihinin Kullanımının Geliştirilmesi” başlıklı projenin devamı niteliğindedir. Yürütücü daha önceki projede geliştirdiği Bilim tarihinin öğretimde kullanılması modelini kullanarak 2013 fizik dersi öğretim programına yönelik öğretmenlerin kullanabilecekleri çevrimiçi materyaller geliştirmeyi amaçlamaktadır. Bir önceki panel raporunda projenin özgün değeri genel olarak iyi bulunmuş fakat eksik görülen birkaç hususun geliştirilmesi istenmiştir. Geliştirilmesi istenen en önemli hususlardan biri projenin temel çatısını oluşturan Bilim Tarihini Öğretimde Kullanma (BTÖK) Modelinin (proje yürütücüsünün daha önceki bir çalışmasının ürünü olduğunu belirtiyor) kuramsal olarak sağlam dayanaklarının ortaya konması hususu idi. Tam olarak giderilememiş olsa da bu model hakkında revize edilen proje önerisinde açıklayıcı bir bilgi verilmeye çalışılmıştır. Kuramsal çerçeve içerisinde bilimin doğası öğretiminde var olan diğer yaklaşımların en azından literatür içerisinde yer alması ve (doğrudan yansıtıcı, dolaylı) farklı yaklaşımlar ile tarihsel yaklaşımın karşılaştırılması veya tarihsel yaklaşımın neden tercih edildiği karşılaştırmalı olarak sunulmamıştır.Kaynak olarak gösterilen BTÖK modeli ile bir önceki proje arasındaki ilişki anlaşılamamaktadır. Modele kaynak olarak gösterilen bilimsel yayın bir önceki proje çıktısı olmadığı ilgili yayından anlaşılmaktadır. Ancak bu model bir önceki projede kullanıldıysa modelin etkililiğine dair kanıtların ortaya konulması gerekirdi. Eğer değilse bu modelin neden seçildiği gerekçelendirilmelidir. Önceki değerlendirme raporunda iletilen geribildirimlere dönük kayda değer değişiklikler yapılmamıştır. 	2,40
Bilimde yeni ve güncel bir konu olan nanoteknolojinin, projenin konusu olması ve bu bağlamda fen bilimleri öğretmenlerin nanoteknolojiyle ilgili anlayışlarının ve pedagojik alan bilgilerinin geliştirilmesinin ve sınıf içi uygulamalarının incelenmesinin hedeflenmesi önem taşımaktadır. Bu açıdan proje önerisi ülkemizde bu alanda henüz yürütülmüş araştırma projesi bulunmaması açısından özgün değere ve yenilikçi katkılar sağlama potansiyeline sahip olduğu görünmektedir. Ancak, alanyazında konunun önemi ayrıntılı olarak belirtilmesine rağmen, konunun öğretmenlerin mesleki gelişimiyle ilişkilendirilerek araştırılmasının gerekçesi açıkça ortaya konulmamıştır. Ayrıca, fen bilimleri öğretmenlerinin gerçekten bu konuda bir hizmet içi eğitime ihtiyaçlarının olup olmadığı ile araştırma konusu ile fen bilimleri öğretim programının kazanımları arasında doğrudan bir bağlantının kurulamamış olması çalışmanın özgün değerini olumsuz yönde etkilemektedir. 	2,33
Bu çalışmanın genel amacı, Aydın ilinde ilkokul öğrencilerine (1-4. sınıflar) yönelik olarak gerçekleştirilen okul sonrası eğitim programlarının incelenmesi, değerlendirilmesi, bulgular ve değerlendirmeler ışığında ilkokul 4. sınıflara yönelik olarak yeni bir okul sonrası etkinlik programının geliştirilmesi, yine bu sınıf düzeyinde okul sonrası etkinliklere ilişkin aile katılımını kapsayan bir program geliştirilmesi ve geliştirilen programlar ile hali hazırda yürütülen okul sonrası programların etkililiğinin sınanmasıdır. Bu haliyle proje önerisi, ilkokul 4. sınıflara yönelik yeni bir okul sonrası etkinlik programı geliştirmesi, aile katılımını kapsayan bir program geliştirmesi ve ülkemizde önemli bir konu haline gelen okul sonrası etkinlik programlarına yönelik yenilikçi öneriler sunması bakımından özgün bulunmuştur.	3,40
Otelcilik ve Turizm Meslek Liselerindeki beceri eğitimi uygulamaları üzerine yoğunlaşarak öğrencilerin, öğretmenlerin, okul yöneticilerinin ve staj yeri personellerinin söz konusu uygulamalar esnasında yaşadıkları sorunların tespit edilmesine ve bu sorunlara yönelik arayışlara getirilecek çözüm önerilerinin nitel verilerle belirlenmesine katkıda bulunmayı hedefleyen bu çalışma yürütücünün de aslında belirttiği gibi bilinen bir çalışmadır. Diğer çalışmalar nicel yöntemlerle durum tespiti yaparken bu çalışmada nitel kökenli yöntemlerle araştırma yapılacak ancak amaçtan da anlaşıldığı üzere yine durum tespitinin ötesine geçemeyecektir. Diğer bir sınırlılık da  durum tespitinden sonra hangi eksikliğin nasıl giderileceği veya hangi soruna nasıl bir çözüm geliştirileceği konusu sistematik olarak tartışılmamıştır. Bu açılardan projenin özgün değerinin zayıf olduğu anlaşılmaktadır.     	1,60
Proje Sakarya’nın Hendek ilçesinde bulunan ortaokullardaki öğrencilerin ve bu öğrencilerin ailelerinin atıkların azaltılması ve geri dönüşüm konusunda bilinçlendirilmesi amaçlanmaktadır.Proje toplumu bilinçlendirmek ve geri dönüşümü yaygınlaştırarak doğadaki kıt kaynakların etkili kullanımı ve doğa kirliliğinin önüne geçmek için işe koşulması gereken önemli bir konudur. Ancak konunun araştırılması sürecinde kullanılacak yöntemdeki bağımsız değişkenin etkisini ortaya çıkarma bakımından denel işlemlerin uygulanmasında ve veri toplama araçlarının geliştirilmesindeki gibi eksiklikler proje önerisinin özgün değerini düşürmektedir.	3,00
Araştırmanın konusu olan okullarda gürültü kirliliğinin tespit edilmesi ve önlenmesine yönelik çalışmalar yapılması eğitim bilimi açısından önemli bir konudur. Gürültü kirliliğinin önlenmesi çalışmaları yaygınlaşarak toplumdaki bireylerin ruhsal, sosyal ve fiziksel sağlığını koruyacak bir çevrenin oluşumuna katkıda bulunacaktır. Araştırma okullarda gürültü kirliliği ve bu sorunla mücadele etmek için izlenecek bir eğitim modeline odaklanmıştır. Öğretim programlarında gürültü kirliliği konusunun ihmal edilmesi açısından özgün değere sahiptir. Mevcut durum tespiti açısından da alt yapı oluşturacak bilgiler verecektir. Deneysel bir çalışma olması itibariyle böyle bir çevre sorununu çözebilmek için yol gösterecek bir yöntem sınanmış olacaktır.     	4,20
1993’ten 2023’e Türkiye Eğitim Atlası ve Eğitimde Mekânsal Planlama başlıklı proje, Türkiye Eğitim Atlasını çıkarmayı ve 2023-2024 eğitim yılına kadar eğitimde mekânsal planlamayı amaçlamaktadır. Çalışma, belirtilen temel amaçlar dikkate alındığında alana ve eğitim yönetici, politikacıları ve planlayıcılarına özgün katkı sağlayacak niteliktedir. Ancak, proje kapsamında ulaşılması gereken veriler Milli Eğitim Bakanlığı’nın 2011-2013 yılları arasında yaptığı MEB Öğretmen İstihdam Projeksiyonları Stratejileri Projesi kapsamında toplanarak 2023 projeksiyonu okul çağı nüfusu, derslik sayısı, öğretmen ihtiyacı kır kent ayrımı boyutlarından çıkarılmıştır. Bu amaçla proje kapsamında bir yazılım geliştirilmiş ve aktif olarak kullanılmaktadır. Sunulan proje önerisinde haritalamanın CBS kullanılarak yapılması amaçlanmaktadır. Bunun için de kapsamlı bir proje yürütülmesine gerek olmadığı düşünülmektedir. Çünkü CBS için gerekli olan veriler MEB’in ilgili projesinde olması nedeniyle hazır kullanılabilecek durumdadır.	1,40
Revize edilen proje önerisinin amacı, okul öncesi kaynaştırma öğretmenlerine yönelik genelde tüm sınıf özelde ise kaynaştırma öğrencilerine günlük rutin, etkinlikler ve geçişler sırasında doğal bir öğretim süreci ile nasıl öğretim sunabileceklerini içeren yazılı ve görsel materyaller geliştirmek ve materyallerin kullanımı ve etkililiğine ilişkin öğretmenlerin görüşlerini almaktır. Bu kapsamda proje önerisinde öğretmenler için doğal öğretim sürecine ilişkin kitap, DVD ve web sayfası geliştirileceği ifade edilmektedir. Ülkemizde erken eğitime verilen önem giderek artsa da yetersizliği olan öğrencilere yönelik verilen okul öncesi eğitim henüz yetersizdir ve özellikle okul öncesi kaynaştırma uygulamalarına yeterince önem verilmemekte, bu alanda çalışan öğretmenler gerekli bilgi donanımına sahip olmadıklarından etkili uygulamaları yapamamaktadırlar. Yapılacak çalışmalarla ve geniş kapsamlı uygulamalarla Türkiye'deki okul öncesi kaynaştırma uygulamalarındaki bu eksikliklerin giderilmesi oldukça önemsenmektedir. Proje önerisi ülke genelinde soruna çözüm üreteceğini, eklektik bir öğretimsel yaklaşımı benimsediğini, temel eğitime de uyarlanabileceğini ve ülke çapında yaygın kullanılabileceğini belirterek özgün olduğunu ifade etmektedir. Proje önerisi öğretmenlerle görüşme yaparak gereksinim duydukları bilgilere yer vermeyi, böylece etkili uygulamalardan örnekler göstermeyi hedeflemektedir. Alanyazında belirtildiği üzere öğretmenlere eğitim programları hazırlarken gereksinim duydukları bilgi ve becerileri belirlemek, eğitim programlarında bu bilgi ve becerilere yer vermek, programların etkililiği açısından oldukça önemlidir. Proje önerisinde açıkça belirtilmese de öğretmenlerin ihtiyaçlarına göre bir eğitim programı örneği hazırlanacak olması, projenin özgün değerini artırmaktadır. Çünkü gerek yurt dışı çalışmalarında gerekse Türkiye’de öğretmenlerin gereksinimleri belirlendikten sonra eğitim içeriği belirleyen araştırmalar oldukça sınırlıdır. Proje önerisinin bu anlamda özgün değere sahip olduğu düşünülmektedir. Proje önerisi, özgün değerini eklektik bir öğretimsel yaklaşımı benimsemesine de bağlamaktadır. Proje önerisinde DVD ve kitap oluşturulmasının belirtilmesi oldukça önemli görülmektedir. Ancak öneride web tasarımının oluşturulmasının gerekliliği yeterince vurgulanmamış ve web sayfası kullanımının etkileri ilgili literatür ile desteklenmemiştir.Tüm bunlara rağmen araştırma önerisinin özgün değeri yüksektir.	4,60
Proje önerisi ihmal edilen bir konuya odaklanması açısından önemli olarak değerlendirilebilir. Bununla birlikte projenin alanyazın taramasının ham tarama niteliğinde olduğu izlenimi edinilmiştir. Direnç davranışının görülme sıklığı ve yaygınlığı ve bu davranışı sergileyen öğrencilerin kişisel, ailesel ve okul vb. değişkenlerin alanyazın taramasında yer almadığı gözlenmiştir. Ek olarak, çalışmanın kavramsal/kuramsal çerçevesinin net çizilmediği ve gerekçelerinin tutarlı bir şekilde temellendirilmediği ve konunun çok boyutluluğunun da yeterince irdelenmediği görülmüştür. Araştırmanın farklı okul türlerini ve sosyo-ekonomik düzeyleri kapsamadığı tespit edilmiştir. 	3,00
"Proje önerisinin amacı ""dil ile yaşantı arasındaki yarık’ın (DİYAY) farklı boyutlarda değerlendirilmesini sağlayarak söz konusu yapının öneminin anlaşılmasına ve ruh sağlığı ile dinamik ilişkilerinin belirlenmesine katkıda bulunmak"" olarak belirtilmektedir. Ayrıca bu çalışmanın asıl amacı bağlanma örüntüleri ile ruh sağlığı ilişkisinde DİYAY’ın aracı (mediator) bir değişken olduğunu göstermektir. Proje önerisi hem genel ruh sağlığı hem de yardım süreçlerini doğrudan ilgilendiren bir olgu olarak son yıllarda üzerinde önemle durulan dil ve dil kullanımına odaklanması ve bu noktalardaki temel sorunlar üzerine yeni açılımlara olanak sağlaması açısından özgündür. Proje kapsamında incelenen ve kısaca DİYAY olarak adlandırılan değişkenin sadece proje yürütücüsü tarafından araştırılan ama başka araştırmacılar tarafından ele alınmayan bir değişken olması ise önemli bir sınırlılıktır. Bir başka ifadeyle, araştırmacının DİYAY’ı daha açık ve anlaşılır bir şekilde ifade edebilmesi durumunda başka araştırmacıların da modelden faydalanma yoluna gitmesi mümkün olacaktır. "	4,75
Proje önerisi, ilk ve orta öğretimde eğitimin kalitesini geliştirme amaçlı politika üretmeye girdi sağlama amacına sahiptir. Proje önerisi, proje yürütücüsünün doktora tezinden yola çıkılarak hazırlanmış izlenimi vermektedir. Bu noktada yeni projenin hangi açılardan farklılık katacağı ve özgün değer olarak sunacakları konusunda açıklık bulunmamaktadır. Bu konuda ülkemizde ve yurt dışında çalışma olmadığı belirtilmiş fakat literatür özeti kısmında Myers ve Briggs Ölçeğinin kullanıldığı ve bu tür çalışmaların yapıldığı görülmektedir. Konu ilginç olmakla birlikte daha önce benzer çalışmaların yapıldığı görülmektedir. Literatür kısmında öğretmenlerin de MBTI profilleri ve öğretme stratejileri arasındaki ilişkiyi inceleyen pek çok çalışma rapor edilmiştir. Bu projenin yapılan bu çalışmalardan farklı olarak alanyazına yapacağı özgün katkı anlaşılamamıştır. 	1,80
Çalışmanın amacı, “…önergenlik dönem öğrencilerin siber zorbalık ve siber kurbanlık durumlarının belirlenerek, ebeveyn ve çocuklar için bir eğitim programı geliştirmek ve geliştirilen bu eğitim programının etkililiğini değerlendirme” olarak ifade edilmektedir. Zorbalık ve siber zorbalık dünyada ve ülkemizde önemli düzeyde araştırma konusu olarak çalışılmaktadır. Özellikle eğitim programı geliştirmeye dönük amaç önemli görülmekle birlikte, aşağıdaki eksiklikler mevcuttur.Çalışmanın en önemli eksikliklerinden biri mevcut kuramsal çerçeve ve alanyazının bu çalışmaya neden gerek duyulduğunu dayanaklandırılacak biçimde güçlü yazılmamış olmasıdır. Mevcut alanyazın ham kaynakça ve bulgu özeti biçiminde yazılmış olup çoğunlukla güncel olmayan atıflarla desteklenmektedir. Öneri metni problemin güncel uygulamalarla nasıl çözüleceğine ya da problemin ayrıntılı bir betimlemesine ilişkin önemli sorunlar içermektedir. Ulusal alanyazına ilişkin mevcut çalışmaların büyük bir bölümü araştırmada yer almamıştır. Bu bağlamda mevcut durum değerlendirmelerinin oldukça eskide kaldığı göze çarpmaktadır. Gerçekleştirilmesi planlanan ön değerlendirmeye ilişkin çıkarımlarda bulunabilmek için atıf gösterilen çalışmalar konunun güncelliğine kıyasla oldukça eskidir. Böylesine güncel bir konuda kaynakçaların yaş ortalamasının yedinin üzerinde olması, Türkiye’de yapılan birçok güncel çalışmanın gözden kaçırılmış olması, güncel bir proje teklifi olmasına rağmen 2010 yılı sonrasına ait neredeyse hiç hakemli ya da bilimsel araştırmanın bulunmaması, büyük bir eksiklik olup çalışmanın kuramsal dayanaklarının yeterince irdelenip irdelenmediği konusunda şüpheler uyandırmaktadır. Araştırmacıların Türkiye’de bu konuda çalışmalar gerçekleştiren öncü isimlerin özgeçmişlerini irdeleyerek kuramsal çerçevelerini güncellemeleri gerekmektedir. Bu bağlamda Bayar ve Uçanok (2012, KUYEB 12, Türk Psikoloji Dergisi 70), Burnukara ve Uçanok (2012, Türk Psikoloji Dergisi 69), Topçu ve Erdur-Baker (2012, School Psychology International 33), Siyahhan vd. (2012, Journal of Adolescence 35) gibi çalışmalardan yararlanılmamıştır. Ayrıca, çalışmada aile eğitimi bölümünde de önemli eksiklikler bulunmaktadır. Aşağıda verilen kaynaklardan proje önerisinin yararlanmadığı görülmektedir.Duerager, Andrea and Livingstone, Sonia (2012) How can parents support children?s internet safety? EU Kids Online Network, London, UK.Álvarez, M., Torres, A., Rodríguez, E., Padilla, S., & Rodrigo, M. J. (2013). Attitudes and parenting dimensions in parents? regulation of Internet use by primary and secondary school children. Computers & Education.Shin, W., Huh, J., & Faber, R. J. (2012). Tweens' Online Privacy Risks and the Role of Parental Mediation. Journal of Broadcasting & Electronic Media, 56(4), 632-649.Paus-Hasebrink, I., Bauwens, J., Dürager, A. E., & Ponte, C. (2013). Exploring Types of Parent-Child Relationship and Internet use across Europe. Journal of Children and Media, 7(1), 114-132.Sonuç olarak, proje önerisinin mevcut çalışmalardan farkının ortaya konmadığı ve zorbalığa nedensellik gösterilebilecek kişilikle ilgili değişkenlerin ele alınmadığı, hazırlanacağı belirtilen eğitim programıyla ilgili hiçbir parametrelerin tamamlanmadığı görülmüştür.	2,00
Proje önerisi, lise öğrencilerinin yaşadıkları gelişimsel ve travmatik sorunların çözümünde pratik bir model sunduğu için özgündür. Ana akım terapileri okul ortamında uygulamanın zorluğu ortadayken, 6-7 oturum süren dinamik yönelimli kısa-yoğun-acil psikolojik danışma uygulamasının etkililiğinin lise öğrencileri üzerinde sınanması kuşkusuz önem arz etmektedir. Çalışmanın ergenler, psikolojik danışmanlar ve ailelere yönelik doğrudan/dolaylı katkıları bulunmaktadır. Proje konusunun mevcut uygulamalardaki yeri açıkça ortaya konulmuş ve gerekli alanyazın taramasıyla desteklenmiştir.	3,80
Kadınların travmatik yaşantılarının belirlenmesi ve travmatik yaşantılarla kolektif başa çıkma tarzları arasındaki ilişkinin incelenmesi konulu bu çalışma, özellikle de kolektivist kültürlerde yaşayan kadınların bireyci toplumlarda kullanılan başa çıkma stillerinden farklı başa çıkma stilleri kullanıp kullanmadıklarını belirleme bakımından önemlidir ve literatüre katkı sağlayıcı niteliktedir. Kolektif başa çıkma kavramı ve alana bir ölçme aracı uyarlaması kazandırılacak olması projenin özgün değerini artırmaktadır. Çalışmanın bu yönüyle kültüre duyarlı psikolojik yardım hizmetlerinin geliştirilmesine de katkı sağlayabileceği düşünülmektedir. Ancak, araştırmanın orijinal bir gerekçesi olan konunun kültürel boyutuna verilecek önem, projede ifade olarak vurgulanmış olduğu halde projenin içinde yeterince ele alınmamıştır. Örneğin ikinci başvuru olduğu halde Türkiye'de travma yaşayan kadınlarla ilgili genel bir görüntü vermesi açısından kadına yönelik şiddet, travma konusundaki disiplinlerarası araştırma birikimini yansıtmamaktadır. Tekrar sunulan proje önerisinde de alanyazının yeterince irdelenmediği gözlemlenmiştir. Proje önerisinde travma kavramı çok geniş tutulmuştur. Dolayısıyla proje kapsamında hangi tür travmaya odaklanılacağı sınırlandırılarak sunulmalıdır.  	2,80
Yaratıcılık, 21. yüzyılda bireylerde aranan en önemli özellik olarak tanımlanmaktadır. Özellikle iş dünyasının eğitim kurumlarından beklentisi, yaratıcı bireylerin yetiştirilmesidir. Eğitim kurumları bu nitelikte bireyleri belirlemek ve eğitimlerin etkililiğini ölçmek için yaratıcılığı ölçecek geçerli ve güvenilir araçlara ihtiyaç duymaktadır. Proje önerisinin bu ihtiyaca yönelik olması kayda değer bulunmuştur. Ancak projede kullanılması planlanan testin 2007 öncesi versiyonu araştırmalarda kullanılmak üzere Türkçeye uyarlanmıştır. Sınırlı örneklem üzerinde yapılmış olsa da bu testin Türkçe versiyonunun psikometrik özellikleri bilinmektedir. Bu bağlamda proje önerisinin özgün değer taşımadığı düşünülmektedir. 	2,25
Araştırmanın problemi ve araştırmada yanıt aranan sorular açık ve somut bir biçimde ortaya konulmamıştır. Çalışma kapsamında ortaya konması planlanan modelin nasıl oluşturulacağı belli değildir. Proje her ne kadar konu itibariyle özgün görünse de yukarıda belirtilen eksiklikler projenin özgün değerini sınırlandırmaktadır. Bunun yanında, projede akademik danışmanlık ile ilgili özgün bir modelin altyapısını oluşturacak ayrıntılı alanyazının bulunmadığı görülmektedir. Ayrıca alanyazında kullanılan kaynaklar güncel olmadığı gibi araştırma problemleri ile de ilişkilendirilememiştir. Tekrar sunulan öneride, araştırma amacı ile kullanılan yöntem arasında ilişkinin halen kurulamadığı söylenebilir. Projenin odak araştırma sorusu tespit edilememiştir. Bu sebeple projenin kendi içinde bütünlük arz etmediği görülmektedir. Araştırmada kullanılan bilimsel yöntemlerin ele alınma şeklinde ciddi eksiklikler göze çarpmaktadır. Bu bağlamda proje önerisinin özgün değerinin yetersiz olduğu kanaati oluşmuştur.	1,20
"Türkiye'de, ergenlerde bilinçli farkındalık geliştirmeye yönelik ilk deneysel çalışmalar arasında yer alacak olması çalışmayı değerli kılabilir. Ergenlerin normal fiziksel ve psikolojik gelişimine yönelik tehditlerin saptanmasına ve bunların ortadan kaldırılmasına veya bireyin bu tehditlerle baş etme becerilerinin geliştirilmesine yönelik çalışmalara ihtiyaç vardır. Özellikle okullarda çalışan psikolojik danışmanların bu amaçla uygulayabilecekleri müdahale programlarının geliştirilmesi önemlidir. Proje bu yönüyle özgün bir değer taşımaktadır. Ancak bu proje kapsamında geliştirilmesi planlanan bilinçli farkındalık programı kavramsal düzeyde yeterince tartışılmamıştır. Bununla birlikte, bilinçli-farkındalık programının riskli davranışları azaltmaya nasıl bir katkı sunacağı açıkça belirtilmemiştir. Proje önerisinde bilinçli-farkındalık kavramına ilişkin birbirinden farklı tanımlar verilmiş olsa da; bu projede işe vuruk (operasyonel) bir tanım yapılmamıştır. "	3,00
"Proje önerisi; benliğin oluşumunda kritik önemi olan biriciklik algısına ilişkin ölçme modelini kültürler arası temelde test edilmesini amaçlaması, bağlanma ile temel psikolojik ihtiyaçlar arasındaki ilişkiye kişisel biriciklik algısının aracılık ettiğine dair bulgulara ulaşmayı hedeflemesi açısından özgün değere sahip gözükmektedir. Ancak, biriciklik değişkeni ve ruh sağlığı arasındaki ilişkilerin boylamsal olarak incelenmesi ve ergenlik döneminde biriciklik algısının daha sağlam kurulmasını sağlayacağı iddia edilen psiko-eğitim programının sınanması bir başka araştırma konusuna işaret edecek kapsam ve niteliktedir.       Bununla beraber, kavramsal olarak bazı boşluklar bulunmaktadır. Test edilmesi amaçlanan modele bakıldığında bağlanmanın, biriciklik algısını, biriciklik algısının da psikolojik ihtiyaç doyumunu yordayacağı varsayılmaktadır. Fakat bu kavramsal formülasyonda gerekçeler açık ve doyurucu şekilde verilmemektedir. Örneğin, birey anne ve babaya güvenli bağlandığı ve temel psikolojik ihtiyaçları doyurulduğu için kendini biricik hissediyor da olabilir. Ek olarak, özgün değer kısmında yapılan açıklamalarda “Bu projenin yürütücüsü tarafından kişilerin biriciklik algısını ölçmek amacıyla geliştirmiş olduğu ölçme aracının, alanyazındaki diğer ölçme araçlarının tersine tamamen olumlu bir ruh sağlığı göstergesi olarak kabul edilecek bir dizi göstergeye odaklandığı, bu değişkenin benlik saygısıyla, kişiliğin temel boyutlarından dışadönüklükle ve temel psikolojik ihtiyaçlarla gösterdiği güçlü ilişkilerden (Şimşek & Yalınçetin, 2010) anlaşılmaktadır” denilmekte ancak verilen referansta önerilen projede yürütücüsünün bilgileri yer almamaktadır. Buradaki bilgilerin netleştirilmesi gerektiği düşünülmektedir. Proje önerisinde yer alan “yapısal eşitlik modeli gibi modellerin kullanılmasının araştırma metodolojisine katkı getirmesinin” bir özgün değer olup olmadığı tartışılabilir. Çünkü araştırma metodolojisi ile ilgili olarak bu yöntemleri daha önce de kullanan araştırmalar ve bunları ele alan kitaplar, yayın ve kaynaklar mevcuttur.   "	2,80
"Bu araştırmada erken sosyal iletişim becerilerini değerlendirme ölçeğinin geliştirilmesi hedeflenmektedir. Söz konusu ölçek uyarlama çalışması erken sosyal iletişim becerilerini değerlendirme bağlamında Türkiye’de kullanılabilecek, geçerlik ve güvenirlik çalışması gerçekleştirilmiş bir veri toplama aracı kazandırabilir.Öte yandan, proje önerisinde uyarlanacak aracın var olan bazı yakın amaçlı ölçeklerden farkına ilişkin yeterli açıklama yer almamaktadır. Dil gelişimiyle ölçümler de yaptığı bilinen bazı örnekler aşağıda listelenmiştir. Çocuk Davranışını Değerlendirme Ölçeği; Giliiam Otistik Bozukluk Derecelendirme Ölçeği-2-Türkçe Versiyonu [GOBDÖ-2-TV[; GEÇDA-Gazi Erken Çocukluk Değerlendirme Aracı; AGTE Ankara Gelişim Tarama Envanteri; Denver II Gelişimsel Tarama Testi; TEDİL Türkçe Erken Dil Gelişimi Testi [Topbaş ve Güven];Öner vd. (2012). Reliability and validity of the Turkish version of the social communication scale. Bulletin of Clinical Psychopharmacology, 22(1): 43-50. Peabody, Tige 1-2.Hazırlık aşamasında ESCS'nin orijinal ölçekte olmayan sosyal becerileri için içerik ve kitapçık oluşturulacağı açıklanmıştır. ""ESCS'de yer almayan taklit, sembol oyun becerilerinin değerlendirilmesi için farklı işlemlerin proje grubu tarafından geliştirilmesi planlanmaktadır."" şeklinde ifade edilen farklı işlemler açıklanmamıştır. Nasıl bir işlem ve materyal, süreç, sonuç elde edileceği proje önerisinde açıklanmamıştır.Proje önerisinin yöntemsel eksiklikleri de özgün değeri olumsuz yönde etkilemektedir. Örneğin, dil gelişiminin olası sağlayıcıları üzerinden örneklem çeşitlendirilmemiştir. Sadece cinsiyet ve yaş bu bağlamda açıklayıcı olmaktan uzaktır. Ailenin sosyo-ekonomik koşulları, kardeş sırası, kardeş sayısı, kreş eğitimi alma süresi, yaşanılan yerleşim birimi, bakıcının niteliği gibi çok önemli ve dil gelişimi için temel kabul edilen parametreler dikkate alınmamıştır. Ayrıca, tüm katılımcıların kreşlerden alınacak olması ölçülmek istenen değişkenlikle ilgili dış geçerlik problemleri oluşturacaktır. "	1,80
"Proje önerisi özellikle meslek liselerindeki öğrenim gören öğrencilere yönelik duyarlılık ve affetme temalı eğitim programlarının hazırlanması ve etkililiğinin sınanması, proje kapsamında Zarar Verici Eyleme Tepki Stratejileri Ölçeği, Duyarlılık Korkusu Ölçeğinin Türkçeye uyarlama çalışmalarının yapılması açısından özgün olarak değerlendirilebilir. Ancak proje ekibinin konu ile ilgili doktora çalışmaları (gerek danışman gerekse öğrenci olarak) konu ile ilgili daha önce benzer çalışmalar yaptıklarını göstermektedir. Duyarlılık ve affetme konuları tek bir eğitim programı içerisinde ele alınması açısından özgün değerlendirilebilir.  Genel amacı ""okul temelli çok boyutlu duyarlılık eğitimi geliştirme"" olan bu proje, birbiriyle ilişkili bir dizi alt amaç ve işlem içermektedir. Okullarda uygulanabilecek özgün bir programın geliştirilecek olması önemlidir ancak projede bu program aracılığıyla geliştirilmesi planlanan özellikleri ölçmek için kullanılacak ölçme araçlarının geliştirilmesi, duyarlılık eğitimi aracılığıyla duyarlılık ve affetme erdemlerinin bireylere kazandırılması, bu sayede okullarda şiddetin önlenmesi vb. bu programın 50 okulda yaygınlaştırılması gibi birbiriyle iç-içe geçmiş alt amaçları bulunmaktadır. Bu şekliyle proje çok karmaşık, hatta dağınık bir görünümdedir. Proje önerisinde mevcut saldırganlığı azaltmaya yönelik programların eksik kalan yönleri ve yapılacak çalışmanın nasıl bir katkı sunacağı net olarak belirtilmemiştir. “Duyarlılık” ve “affetme” olmak üzere iki boyutlu bir programın çok boyutlu olarak adlandırılması, buna karşın bu programın çok sayıda bağımlı değişken üzerindeki etkisinin araştırılması amaçlanmaktadır. Bu yapı projenin başlığı ile kavramsal çerçevesi arasındaki ilişkiyi olumsuz etkilemektedir.  "	3,00
"Alanyazında çevrimiçi sosyal ağların kabul ve kullanım motivasyonlarına ilişkin ampirik çalışmalar son beş yıl içerisinde büyük bir artış göstermiş, mevcut proje önerisinin bu çalışmalara yeterince değinmediği için özgün değerini yansıtma bağlamında sınırlılıklar taşıdığı gözlemlenmiştir. Teknoloji kabul ve kullanım modelleri ve çevrimiçi sosyal ağlar bağlamında yapılacak taramalar sonucunda ülkemizde de özellikle son 5-6 yılda kaliteli ampirik çalışmaların ortaya konduğu görülebilecektir. Proje önerisinde ortaya konacak ölçme aracının mevcut örneklerden üstün yanının gerçekten güçlü bir biçimde ortaya konabilmesi için Türkiye’de kullanılmış ve psikometrik olarak güçlü olduğu öne sürülmüş birçok ölçeğin dikkate alınmadığı dikkat çekmektedir. Önerilen kuramsal modeli oluşturan ilişkilerin güçlü bir teorik altyapı yerine tarama tipi araştırma sonuçlarıyla desteklenmesi göz önünde bulundurulduğunda, çalışmanın özgün değer olarak algılanabilecek tek boyutunun Facebook kullanım motivasyonları hakkında boylamsal veri toplamak olduğu düşünülebilir. Bu boyutun da gerekliliğini güçlü dayanaklarla destekleyebilmek için proje önerisinin EUKIDS Online, RTÜK ya da Aile ve Sosyal Politikalar Bakanlığı tarafından yapılan kapsamlı taramalardan farklı yanının açıkça betimlenmesi gerekmektedir. Ayrıca, boylamsal model bazı değişkenlerin tek ölçümle sosyal ağ kullanımının izlenmesiyle oluşturulan hatalı bir yapı içermektedir.Facebook da dahil olmak üzere çevrimiçi sosyal ağ kabul ve kullanım motivasyonlarını daha güçlü destekleyebilecek bir kuramsal çerçeve oluşturma bağlamında CBAM, TAM, TAM 2 ve UTAUT gibi kabul ve kullanım modellerinin yanısıra aşağıdaki ulusal kaynaklar verilebilir: Bicen, H., & Cavus, N. (2011). Social network sites usage habits of undergraduate students: case study of Facebook. Procedia Social and Behavioral Sciences, 28.Dogruer et al. (2011). What is the motivation for using Facebook? Procedia Social and Behavioral Sciences, 5, 2642-2646.Tosun, L.P. (2012). Motives for Facebook use and expressing ""true self"" on the Internet. Computers In Human Behavior, 28, 1510-1517.Karal, H. ve Kokoç, M. (2010). Üniversite öğrencilerinin sosyal ağ siteleri kullanım amaçlarını belirlemeye yönelik bir ölçek geliştirme çalışması. Turkish Journal of Computer and Mathematics Education, 1(3), 251-263.Kaya, A. (2011). Öğretmen adaylarıın sosyal ağ sitelerini kullanım durumları ve İnternet bağımlılığı düzeyleri. Yayımlanmamı. Yüksek lisans tezi. Ege Üniversitesi.Kuzu, E.B. (2014). Bilişim teknolojileri öğretmen adayları arasında çevrimiçi sosyal ağların öğretim amaçlı kullanımı. Yayımlanmamış doktora tezi. Anadolu Üniversitesi.Mazman, S. G. (2009). Sosyal ağların benimsenme süreci ve eğitsel bağlamda kullanımı (Yüksek Lisans Tezi, Hacettepe Üniversitesi).Akbulut, Y., & Günüç, S. (2012). Perceived social support and Facebook use among adolescents. International Journal of Cyber Behavior, Psychology and Learning, 2 (1), 30-41.Gülnar, B., Balci, S., & Cakir, V. (2010). Motivations of Facebook, You Tube and Similar Web Sites Users. Bilig, 54, 161-184. Diğer yandan ölçek ve yazılım geliştirirken aşağıdaki çalışma dikkate alınabilir:Junco, R. (2013). Comparing actual and self-reported measures of Facebook use. Computers In Human Behavior, 29, 626-631.Kuramsal çerçevede kişilik özellikleri, psikolojik iyi olma ve akademik başarı bazı modeller önerilmiş olsa bile sosyal ağ kullanımı bağlamında kuramsal bir çerçeveye oturtulmamıştır. Ayrıca elde edilecek sonuçların sosyal ağ kullanımıyla ilgili modeller bağlamında uygulayıcılar ve araştırmacılar için sağlayabileceği özgün katkıyla ilgili açıklamalar yetersiz kalmaktadır."	1,60
Önerilen proje kapsamında ilkokula yeni başlayan çocukların matematik öğrenmede zorluk çekip çekmeyeceklerini belirlemek amacıyla sayı gruplama testinin Türkiye’deki çocuklar için uyarlanması ve bu yolla çocukların ilerideki matematik başarılarının yordanması olarak ifade edilmektedir. Proje önerisinde önceki değerlendirme raporuna bağlı olarak iyileştirmeler yapılsa da özgünlük açısından eksiklikleri devam etmektedir. Örneğin, Sayı Gruplama ve Sayı Doğrusunda Tahmin Testlerini ilk geliştiren araştırmacılar 1., 2. ve 3. sınıf öğrenciler üzerine çalışmalar yapmışlar ve bu projenin amacı kapsamına giren hususlarda bulguları ortaya koymuşlardır. Bu projede ise benzer uygulamanın ülkemizde benzer gruplarla bir tekrarı amaçlanmaktadır. Bu yolla ne tür bir özgün çalışma oluşturulduğu anlaşılmamaktadır.Proje ekibi bu çalışmadan elde edilen bulguların, birinci sınıftan itibaren öğrencilerin matematik eğitiminde nasıl yönlendirilmeleri gerektiği konusunda öğretmenlere ve eğitim programı geliştiricilerine yol göstermesi açısından önemli olduğunu dile getirerek bunu özgün değer olarak ifade etmişlerdir. Fakat öğretmenlere ve program geliştirme alanında çalışma yapanlara bu araştırmanın nasıl yol göstereceği anlaşılmamaktadır. Bunun somut olarak ortaya konulması gerekmektedir.	2,50
Proje önerisi özgün değer açısından önemli eksiklikler içermektedir.  Bilim tarihi konusunda öğretmenlerle yapılacak eğitim ve geliştirme etkinliklerinin yapılacak olması öğretmenlere ve eğitim süreçlerine olumlu bir katkı ortaya koyabilir.  Ancak bilim tarihi öğretiminin var olan süreçlerden farklı ve özgün bir biçimde öğretimine yönelik projede bir uygulama öngörülmemektedir.  Öğretmenlerle birlikte yapılacak geliştirme etkinliklerinin sonunda ortaya çıkacak materyallerin özgünlüğü konusunda da bir garanti yoktur.  Eğitimin iyi verilmemesi durumunda ürünlerin de nitelikli olmayacağı öngörülebilir.  Bu araştırma projesi özgün bir uygulama olmamakla beraber daha çok bir hizmet içi eğitim uygulaması niteliğindedir. Bu nedenle araştırma projesinin özgün değeri zayıf bulunmuştur.Öncelikle proje önerisinin amaç bölümü gerek üslup gerek içerik açılarından amaç ve hedeften ziyade kısa bir literatür taraması şeklindedir. Önerinin literatür taramasının oldukça uzun bir alanı kapsaması ancak hem içeriğinin tamamına yakın bölümünün öğrencilerden ziyade öğretmen ve öğretmen adaylarının bilgi ve algısını ele alan içerikte olması hem de çalışmaların paragraf paragraf özetini yansıtacak şekilde kurgulanması bu bölümü ihtiyaç analizi olmaktan bir şekilde uzaklaştırmıştır. 	1,00
Sosyal sermaye, aktif demokratik vatandaşlık davranışları ve sosyal medya arasındaki ilişkiyi açıklamaya çalışan bu proje ile hem yeni ölçme araçları üretilecek hem de özgün bir araştırma gerçekleştirilecektir. Güncel bir konuyu ele alan proje önerisi, son zamanlarda medyada da sıklıkla yer verilen sosyal medyanın gündem belirlemedeki rolüne üniversite gençliğinin bakış açısıyla ışık tutmaya çalışarak ülkemizin sosyal sermaye birikimi hakkında mevcut durumu ortaya koymayı istemektedir. Ayrıca demokrasinin bir yaşam biçimi haline getirilmeye çalışıldığı çağımızda sosyal medyanın etkin vatandaşlık becerilerine etkisini araştırmaktadır. Dolayısıyla “giriş” niteliğindeki bu araştırmayla sosyal sermaye ve sosyal medya ekseninde üniversite öğrencilerinin etkin vatandaşlık becerilerinin mevcut durumu ortaya konulabilecektir. Bu bakımdan araştırma alanında ilk olması münasebetiyle ilgili literatüre özgün katkıda bulunabilecek ve bundan sonraki araştırmalara da esin kaynağı olabilecek niteliktedir.	3,80
Projede kullanılması planlanan öğretim yaklaşımı araştırmacıların kendi ürettiği bir yaklaşım değildir. Araştırmacılar bu yaklaşıma uygun olarak 4. sınıf Sosyal Bilgiler dersindeki iki üniteye yönelik materyal hazırlamayı amaçlamaktadır. Yürütücü ve araştırmacılardan birinin daha önce yapmış olduğu benzer çalışmayla proje önerisindeki çalışmanın hangi yönlerden farklılaştığı ve projenin farklı ne gibi yenilikler ortaya koyacağı net olarak ifade edilmemiştir. Çocuktan çocuğa öğretim yaklaşımı ile ilgili literatürden çok az bilgi aktarılmış olup aktarılan bilgilere göre bu yaklaşımın işbirlikli öğrenme yaklaşımından çok farkının olmadığı anlaşılmaktadır. Dahası proje önerisi, sosyal bilgiler eğitiminde çocuktan çocuğa öğretim uygulamalarının etkili olacağına dair ön kabulle yazılmıştır. Eylem araştırmalarında böyle bir sonucun süreç sonunda elde edilmesi beklenir. Oysa proje önerisinin özgün değeri bu ön kabulün gerçekleşmiş olmasına dayandırılmaktadır. Yukarıda belirtilen hususların yanında proje önerisinde özgün değer ile ilgili olarak yazılan nesnel olmayan ifadeler araştırmanın özgün değerini zayıflatmaktadır.	1,40
Projenin amacı, bilgisayar ortamında uygulanabilecek vaka (örnek olay) tabanlı yeni bir sınav yönteminin geliştirilmesidir. Proje, öneride bahsedildiği gibi bir yöntem geliştirmeyi değil CORE yönteminin bilgisayar tabanlı bir sistemde uygulanması ve kullanılmasını içermektedir.Öneride, vaka tabanlı çalışmaların çevrimiçi olarak sunulmasının çok sayıda öğrencisi olan, mekan kısıtı yaşayan büyük eğitim kurumlarında dahi kolayca uygulanabilmesini sağlayacak, bu sayede zaman ve mekan maliyetinde ciddi düşüşlere neden olacağı belirtilmektedir. Bu özellikleriyle, projenin farklı alanlara özgün değer bağlamında olumlu katkısı olabilir.Öte yandan, proje konusu vakaya dayalı bir değerlendirme sistemine odaklanmışken öneride daha çok vakaya dayalı öğrenmenin tarihinden ve onun avantajlarından bahsedilmiştir. Literatür özeti başlığında vakaların öğrenme ortamında kullanılmasının, karar verme ve gerçek hayatla ilişkilendirme gibi katkıları birçok yerde tekrar edilmiştir. Literatür birbirinden oldukça kopuk bir şekilde verilmiş ve vakaların değerlendirme amaçlı kullanımına ilişkin kuramsal çerçeveye yer verilmemiştir. Sonuç olarak teorik ve uygulamadaki mevcut eksiklikler net olarak ortaya konulmamıştır.Yurtiçi ve yurtdışında geliştirilecek ortama benzer platformların bulunması ve üç farklı disipline nasıl uygulanacağının açıkça tanımlanmamış olması hazırlanacak sistemin özgünlüğünü sınırlandırmaktadır. Ayrıca, vakaların özellikleri, tasarım adımları, vakaları çözümlemedeki kritik karar noktalarının belirlenmesine ilişkin ilkeler belirtilmediğinden geliştirilecek vakaların özgün katkısını değerlendirmek zorlaşmaktadır.Proje başlığı bir sınav yönteminin geliştirilmesini içermesine rağmen proje genelinde vurgunun mevcut bir yöntemin uyarlanması üzerine olduğu görülmektedir. Bu durum, projenin amaç ve içerik bakımından bütünlük oluşturmasını engellemektedir.Sonuç olarak, geliştirilecek olan yöntemin mevcutlarına oranla farklılık içerecek unsurları konusunda yeterli bilgi olmamasından ve araştırma yönteminin de ciddi eksiklikler [örn. (1) KİM yönteminin teorik tanıtımı sunulmasına rağmen nasıl uyarlanacağı açık değil, (2) uyarlanacak olan sistemin farklı disiplinlere nasıl uygulanacağı belli değil, (3) çalışmanın araştırmacı süreci detaylandırılmamıştır ve araştırma sorularıyla ilişkilendirilmemiştir.] içermesinden dolayı projenin özgünlüğü oldukça zayıflamaktadır.	1,80
Projede, ana dil eğitiminde kaynak metinlerin hedef metinlere dönüştürülmesi gibi önemli bir sorunun araştırılmasına yönelik bir çalışma olmasına karşın, milli ve evrensel değerlerin kazandırılmasında Eski Türk Edebiyatı metinlerinin kullanılmasının gerekliliği analitik ve pedagojik olarak ortaya konulmamıştır. Araştırmanın gerekçesi oluşturulurken kullanılan literatür ana fikir etrafında sistematik bir şekilde sunulmamıştır. Projenin planladığı, kaynak metinlerden hedef metin oluşturma, değer aktarımındaki etkililiğini belirleme, web aracılığıyla paylaşma gibi iş paketlerinin her biri tek başına daha derinlemesine incelemeyi gerektiren ve bağımsız bir proje olabilecek çalışmalardır. Bu çalışmaların projede genel ifadelerle yer alması proje önerisini yüzeyselleştirmektedir. Projede Eski Türk Edebiyatı metinlerinin seçilmesinde kullanılacak kriterler belirlenmemiştir. Yukarıda belirtilen eksiklikler/sorunlar projenin özgünlüğünü olumsuz yönde etkilemektedir. 	2,00
Bu proje, medya olarak mobil cihazlar ve etkileşimli tahtalar, kuramsal olarak ise yapısalcı yaklaşım ve ARCS motivasyon modeli üzerine kurulmuştur. Çalışma alanı olarak matematik eğitimi seçilmiştir.Projede genel olarak, etkili matematik öğretimi için ARCS Motivasyon Modeli ve yapılandırmacı yaklaşımına dayalı olarak teknoloji destekli öğretim ortamı geliştirileceği ve bu ortamın etkililiğinin inceleneceği belirtilmektedir. Bu süreçte akıllı telefon ve tabletler gibi mobil cihazların,  etkileşimli tahtanın ve etkileşimli kitap gibi pek çok öğretim ortamı ve materyalinin işe koşulacağı ifade edilmektedir. Proje önerisi matematik eğitiminde mevcut problemleri ortaya koymuş fakat bu problemlerin çözümü için getirdiği önerilerin yenilikçi yönleri yeterince açıklanmamıştır. Bu durum proje araştırma sorularının alana katkısını belirsiz kılmaktadır. Örneğin ARCS modeline göre hazırlanacak/geliştirilecek içeriklerde (etkileşimli kitap, etkileşimli tahta uygulamaları, e-materyal portalı) modelde yer alan özelliklere (Dikkat, ilişki, güven, doyum) nasıl yer verildiği/verileceği yeterince açıklanıp örneklendirilmemiştir. Diğer bir deyişle, projenin temel özgün değeri olarak belirtilen ARCS Motivasyon Modeli ve yapılandırmacı yaklaşımına dayalı içeriğin nasıl bir özelliğe ve yapıya sahip olacağına ilişkin bir açıklama bulunmamaktadır. Projenin özgün noktalarından birinin ARCS Motivasyon Modeli ve yapılandırmacı yaklaşım olarak bu iki boyutun entegrasyonu olduğu vurgulanmasına karşın, projede bu iki boyutun Konu, Kapsam ve Literatür Özeti başlıkları altında da Yöntem bölümü başlığı altındaki “Araştırma Süreci” başlığı altında da entegre edilememiş olduğu görülmektedir. Ayrıca, etkileşimli tahta ve etkileşimli kitabın hazırlanacak örnek materyal görüntüleri ile örnek animasyona ilişkin ekran görüntülerinin hangi özelliklerinin ARCS motivasyon modeli ve yapılandırmacı yaklaşıma göre tasarlanmış ortamlar olmasını sağladığı yeterince vurgulanmamıştır. Bundan dolayı projenin matematik öğretimi konusuna getirdiği yenilikçi yaklaşım net değildir. 	2,40
"Bu projede, ilköğretim 2 ve 3. sınıf öğrencilerinin aritmetik işlem becerilerinin bilgisayar tabanlı bir sistem aracılığı ile iyileştirilmesi amaçlanmıştır. Proje önerisinde konu edilen aritmetik işlem becerilerinin geliştirilmesi halihazırda kullanılan ilköğretim müfredatı içerisinde kapsanmakta ve okullarda yaygın olarak kullanılmaktadır. Buna ek olarak, literatürün ışığında; benzer içeriğin bilgisayar tabanlı bir sistem aracılığıyla işlenmesinin nasıl bir yenilik getireceği, Türkiye'de aritmetik işlem becerisindeki akıcılığa ilişkin sorunlara nasıl bir katkı sağlanacağı net olarak ortaya konulmamıştır. Mevcut Öğrenme Yönetim Sistemleri, İçerik Yönetim Sistemleri ve ders paketleme olanakları yerine tamamen orijinal gerçekleştirilecek olan bir altyapıdan söz edilmesine rağmen bu altyapı hakkında ayrıntılı bilgi verilmemiştir. Geliştirilecek öğrenme nesnelerinin mevcut öğrenme yönetim sistemleri ve öğrenme nesneleri yapılarından farklı bir yaklaşıma sahip olacağı dile getirilmiş fakat bu farklılığın nerelerde olduğu ve nasıl olacağı detaylandırılmamış olduğu görülmektedir. Ayrıca, kişiselleştirme yapılacağı açıklanmakla birlikte bu konuda da ayrıntı verilmemiş olup, projenin daha önce yurt dışında geliştirilen projelerden daha farklı yönünün ne olduğu açıklıkla dile getirilmemiştir. Bu yönlerden bakıldığında, özgün değer zayıf bulunmuştur."	2,20
Önerilen projenin amacı proje kapsamında hazırlanacak etkinliklerle velilerin bilinçli medya kullanıcıları olmalarını sağlamak ve medya okuryazarlığı yoluyla eleştirel düşünme becerilerini geliştirmek olarak vurgulanmıştır. Proje önerisinde verilen literatürde benzeri incelemelerin yapıldığı çalışmalar bulunmaktadır. Bu hali ile önerilen proje özgünlük olarak mevcut bilim/teknolojideki eksiklikleri ve/veya problem(ler)i ortaya koymamaktadır. Mevcut çalışmalardan farkının ne(ler) olduğu irdelenmemiştir.Uygulama sürecinde 10 etkinlik geliştirileceği ve bir dizi seminer verileceği belirtilmiştir. Proje sonucunda velilerde ve çocuklarda medya okuryazarlığı ve medya okuryazarlığı yoluyla eleştirel düşünme becerilerini geliştirmek hedeflenmiştir. Proje kapsamında geliştirileceği belirtilen etkinliklerin başlıkları verilmiştir fakat etkinliklerin kapsamı, uygulama süreçleri, öğrencilere ve velilere nasıl uygulanacağı ve bunların mevcutlardan farkı net olarak belirtilmemiştir. Bu konudaki eksiklikler özgün değeri zayıflatmaktadır.Diğer taraftan, veliye verilen eğitimin öğrenciye olan etkisinden bahsedilmiştir. Ancak öğrenciye yansıması beklenen bu etkinin nasıl gözleneceği (velinin kazandığı medya okur-yazarlığı bilgi ve becerisi ile öğrenci davranışı arasındaki ilişki) kurgulanmamış, dolayısı ile bu açıdan da bir özgünlük ortaya konmamıştır.	1,60
"Bu projenin amacı Türkiye’de lisans düzeyindeki üniversite öğrencilerinin sosyal medya ortamlarında öğrenme alışkanlıklarının ve bu konuya olan bakış açılarının birçok ili kapsayan, geniş çaplı bir araştırmayla belirlenmesidir. Araştırma büyük çaplı olarak düşülmekte ve Türkiye'nin değişik bölgelerinde yer alan öğrencilere ulaşılması planlanmaktadır. Proje önerisinde özgün değer; “üniversite gençliğine sosyal medya kullanarak daha etkin ve zevkli öğrenme ortamları sunmak, akademisyenlere eğitimin klasik çerçevesini destekleyecek yenilikçi bir platform sağlamak ve üniversitelerin eğitim kalitesini ülke çapında arttırmak için geribildirimler ve öneriler sağlamak” olarak ifade edilmektedir. Proje, bu amaca nasıl ulaşılacağının araştırılmasından daha çok durum tespiti niteliğinde anket çalışması olarak planlanmıştır. Ancak üniversite öğrencilerinin sosyal ağların kullanımına yönelik geliştirilmiş ve uygulanmış çok sayıda anket mevcuttur. Bu bağlamda hazırlanacak anketin özgün bir özellik taşıyacağını söylemek oldukça zordur. Bu nedenle projenin özgün bir değeri bulunmamaktadır."	1,20
Proje, 5-8. sınıf Fen ve Matematik derslerine yönelik olarak farklı tipteki soru kalıplarından farklı sorular üretecek bir sistemin kurulmasını içermektedir. Mevcut sistemlerin prototip niteliğinde olduğu düşünüldüğünde, projenin hedefinin gerçekleştirilebilmesinin fen ve matematik eğitimi adına önemli bir yenilik olacağı ve hem mikro düzeyde (sınıf içi ortamlar) hem de makro düzeyde (ulusal sınavlar) kullanılabilecek potansiyele sahip olduğu anlaşılmaktadır. Ancak proje önerisi ayrıntılı olarak incelendiğinde, mevcut çalışmalardan farkı yeterince ortaya konulmamıştır. Örneğin günümüzde hâlihazırda kullanımda olan Öğrenme Yönetim Sistemlerinde (Learning Management System (LMS)) oluşturulabilen ve görece benzer çıktılara erişmeyi sağlayacak yapıda soru bankası veri tabanları mevcuttur. Tam olarak, farklı tip soru kalıplarında sadece parametreleri değiştirerek soru geliştiren dinamik sistemlerden farkının daha açık şekilde ortaya konulması gerekmektedir.Projede hedeflenen amaca yönelik oluşturulacak sistemin çalışma prensiplerinin detaylı olarak açıklanmadığı, verilen örneklerde sadece çoktan seçmeli soru kalıpları ve bu kalıplarda da soru üretiminin sadece parametrelerin değiştirilmesine yönelik olduğu görülmüştür. Bu yönüyle de projenin özgün değerinin yetersiz olduğu düşünülmektedir. 	2,00
Proje önerisi ile anatomi derslerini destekleyebilmek ve kadavra eğitimlerinden öğrencilerin daha fazla yararlanabilmelerini sağlayabilmek amacıyla, kadavra üzerinde video çekimlerinin yapılarak web sitesi üzerinden, iki boyutlu animasyonlar ve çizimler ile birlikte mobil erişimin de sağlanacağı bir sistemin geliştirilmesi hedeflenmektedir.  Proje önerisinde özellikle kadavra eğitimindeki yetersizliklere ve imkansızlıklara değinilmiş ve bilgisayar destekli bağımsız öğrenme ve öğretim yaklaşımı önerilmiştir. Bu açıdan bakıldığında genel hedefler çerçevesinde proje önerisinin mevcut kadavra eğitimindeki eksikliklere yönelik katkı sağlayacağı düşünülmektedir.Proje önerisinde, anatomi eğitimi verilen derslere yönelik bir e-ders sistemi geliştirilmesi planlanmaktadır. Bu e-ders sistemi,  kadavra üzerinde video çekimleri, resimli ve animasyonlu konu anlatımı, sınavlardan oluşan değerlendirme modülü, vaka tartışmalarının yapılabileceği etkileşimli forum içermesi düşünülmekte, öğrencilerin bu sisteme bilgisayar ve mobil ortamlardan ulaşması hedeflenmektedir. Anatomi dersi verilirken karşılaşılan problemlerden, öğrenci sayısına düşen kadavra sayısının azlığı, anatomi laboratuvarlarında geçirilen zamanın yetersiz oluşu, öğretim elemanlarıyla öğrencilerin arasındaki iletişimin sınırlı olması, öğrencileri kendi öğrenmelerini değerlendirme olanaklarının olmaması gibi problemlere alternatif çözümlerden biri olan e-ders sistemi ile desteklenmesi gerektiği bilimsel çalışmalarda da belirtilmektedir. Öte yandan, proje önerisinde anatomi dersi konularının kavranmasında önemli rol oynayan kadavra diseksiyonu eğitimine yönelik ihtiyaç analizleri çerçevesinde öğretim ortamının tasarlanmasına dönük yeterli açıklamalar, somut veriler ve ilgili diğer bilgiler mevcut değildir. Alanyazındaki verilere dair alıntılar eksik olup öneride belirtildiği üzere mobil uygulamalı tıp eğitimine hiç değinilmemiştir. Dolayısıyla alanyazın ve proje önerisinin dünyadaki ve ülkemizdeki benzer çalışmalar açısından tam olarak ilişkilendirilmediği görülmektedir. Problem durumu yeterince alanyazın bulgusu ile desteklenmemiştir. Proje önerisinde, tıp eğitiminde farklı ortamlardan ulaşılabilen çevrimiçi içerik geliştirmeye odaklanmış olunmasına rağmen bu alandaki materyal ihtiyacı ve mevcut eksikler ortaya konulmamıştır. Literatür özetinde, bilgisayar destekli eğitiminin genel olarak olumlu yönlerine, tıp eğitiminde motivasyonun önemine ve tıp eğitimindeki çevrimiçi ortamların ve materyallerin kullanımına ilişkin pozitif bulgulara ağırlık verilmiş, araştırmanın amacıyla örtüşen ihtiyaç ortaya konulmamıştır. İhtiyaç bağlamında ortamlar üzerinde kullanılabilirlik araştırmasının katkısı olabileceği belirtilmiş ancak bu konu araştırmanın kapsamına dâhil edilmemiştir.Önerilen projede, yeni bir web sayfasının mı tasarlanacağı ya da araştırmacılar tarafından daha önce geliştirilen sistemin mi geliştirileceği açık bir şekilde belirtilmemiştir. Çalışmada eğer mevcut sistem kullanılacaksa ne gibi değişikliklerin yer alacağı belli değildir. Diğer yandan, yeni bir sistem ise bunun mimarisi ve tasarımının nasıl olacağı belirtilmelidir.Araştırmanın teorik çerçevesi, öğretim tasarımı süreci, araştırma değişkenleri, deney tasarımı ve uygulama süreci yeterince detaylandırılmadığı için projede elde edilecek sonuçların metodolojik, kavramsal veya kuramsal özgün katkısının sınırlı olacağı düşünülmektedir.	2,40
"Proje önerisinde, FATİH projesine yönelik bir m-portfolyo uygulamasının geliştirilmesi ve değerlendirilmesi hedeflenmektedir. Aşağıda sıralanan nedenlerden dolayı proje önerisi özgün bulunmamıştır:Öneride m-portfolyo ve e-portfolyonun yeterince karşılaştırılmadığı dikkat çekmektedir. Öneriye göre m-portfolyo, e-portfolyonun taşınabilir cihazlara uygulanan halidir. Piyasada çok fazla sayıda e-portfolyo olduğu (örneğin Anadolu Üniversitesi Açık Öğretim Fakültesi) ve bu e-portfolyoların -tabletle olmasa da- dizüstü bilgisayar yardımıyla taşınabileceği dikkate alındığında m-portfolyoya olan gereksinim ortadan kalkmış olacaktır. Ayrıca proje önerisinin iddia ettiği “e-portfolyo uygulaması, kişisel bilgisayardan harici olarak web cam, mikrofon gibi teknolojiler gerektirir” iddiası doğru değildir. Çünkü harici webcam ve mikrofon artık güncel dizüstü bilgisayarlarda da standarttır.Diğer yandan, m-portfolyo için sözü edilen “velilerin katılması”, “metin editörü bulunması” gibi hususlar e-portfolyo sistemlerinin tamamında mevcut olup bu sistemlerin proje önerisinde yeterince incelenmediği göze çarpmaktadır.Öneri, FATİH projesinin 5 ana bileşenine (Donanım-Yazılım; E-içerik; Programda Etkin BİT kullanımı; Hizmet-içi Eğitim ve Bilinçli, güvenli BİT Kullanımı) hizmet edeceği iddiasındadır. Ancak, bu katkının ne şekilde olacağı yeterince açık bir şekilde ifade edilmemiştir. Gerçekte ne e-portfolyonun ne de m-portfolyonun, öneride ifade edildiği gibi FATİH projesinin beş bileşenine de katkı yapması mümkün değildir. Zaten projenin geneline bakıldığında m-portfolyonun içerik ve alandan bağımsız olarak üretileceği vurgulanmış ve bu özelliği ön plana çıkartılmıştır. Bu bakış açısına göre tasarlanacak portfolyonun e-içeriğe katkıda bulunması söz konusu değildir.Proje önerisinde bir diğer gerekçe olarak, alanda m-portfolyo ile ilgili yeterli araştırma olmadığı gösterilmektedir. Ülkemizde m-portfolyo uygulaması bulunmaması yeterli bir gerekçe değildir. Uygulama ile hangi sorunların çözüleceği ya da hangi özgün araştırma problemlerine yanıt aranacağı belirtilmemiştir.Projede yazılımın tasarımına ve uygulamasına ilişkin uzman, öğrenci ve öğretmen görüşlerinin alınması ve portfolyonun motivasyona ve tutuma etkisinin araştırılması planlanmaktadır. Ancak araştırmacılar m-portfolyo ile ilişkili olarak neden motivasyon ve tutumu araştırdıklarına yönelik yapıyı oluşturamamışlardır. Örneğin e-portfolyo veya var olan portfolyo çalışmalarının motivasyon ve tutum açısından eksiklikleri tartışılmamıştır. Özetle, çalışmada m-portfolyonun neden gerçekleştirilmesi gerektiği konusunda ikna edici argümanlar verilmemiştir."	1,17
Proje önerisi, öğretmen adaylarının öğretmenlik uygulaması dersi kapsamında yaptıkları stajı izlemeye yönelik web tabanlı bir sistem geliştirerek uygulamayı ve değerlendirmeyi amaçlamaktadır. Literatür incelendiğinde öğretim elemanı-uygulama öğretmeni iletişim ve işbirliğinin yeterli düzeyde olmadığı, öğretmen adaylarının uygulama öğretmeni ve öğretim elemanından yeterli desteği alamadığı görülmektedir. Öğretmen adaylarının stajlarının izlenmesi ve staj süresince desteklenmesi amacıyla geliştirilen bir yazılım uygulaması fikri özgün olarak değerlendirilmektedir. Staja özel olmasa da çeşitli alanlar için olan süreç takip yazılımları mevcuttur. Bu bağlamda sistem için geliştirilecek yazılımın rutin bir uygulama geliştirme olduğu anlaşılmaktadır. Projenin, özgün değerini belirlerken klasik staj uygulamasında kullanılan 12 madde sıralanmıştır. Önerilen web tabanlı sistemin bu maddelere ne tür ve nasıl katkıları olacağı detaylı bir şekilde belirtilmemiştir. Örneğin, “Bireysel çalışmalar ve raporlar için nitelikli geri bildirime olanak tanıyarak öğretmen yetiştirmenin niteliğine katkı sağlayacaktır” denmektedir. Ancak, asıl merak edilen ve özgün değeri olabilecek husus nitelikli geri bildirimlerin önerilen web tabanlı sistemle nasıl sağlanacağıdır. Öğretmen-öğretim elemanı işbirliğinin geliştirileceği belirtilmekteyken sistemin bu işbirliğini hangi yönde ve nasıl geliştireceği yeterince tartışılmamaktadır. Belirtilen hususlar özgün değerini olumsuz yönde etkilemektedir. 	3,80
Bu proje kapsamında,  Türkçe metinlerin Türk Dil Kurumu tarafından ortaya konulan, Türk İşaret Dili Sözlüğü bağlamında, geliştirilecek olan 3 Boyutlu Sanal İşaret Dili Tercümanı (TİD3B) ile işaret diline dönüştürülmesi amaçlanmaktadır. Bu amaç doğrultusunda, TİD3B’nın tasarlanması ve geliştirilmesi, Türk İşaret Dili Sözlüğü’nde yer alan kelimelerin, TİD3B modeli üzerinde canlandırılması ve Türkçe cümlelerin sanal ortamda TİD3B ile hareketli 3 boyutlu sanal işaret diline dönüştürülmesi hedeflerine ulaşılması hedeflenmektedir.Projede önerilen sistem, uygulamada esnek bir tercüme alternatifi olma ve işitme engellilerinin çevresindeki kişilere yönelik işaret dili öğretimi açısından yeni bir kaynak oluşturma potansiyeli bulunmaktadır.3 boyutlu bir İşaret dilinin geliştirilmesi açısından uygulamaya ulusal bir yenilik getirdiği söylenebilir. Türkçeye özgü bir çözüm üretmeyi hedeflemesi ve teknik olarak yapılabilirliğinin yüksek olması nedeniyle proje konusu özgündür. Literatür özetinde işaret dilinin engelliler açısından önemi ve teknoloji kullanımının gerekliliğine yer verilmiştir. Ancak, proje önerisinin literatürde ve uygulamada hangi boşlukları nasıl dolduracağı açıkça belirtilmemiştir. Önerilen sisteme benzer programlardan ve özelliklerinden yeterince bahsedilmemiştir. Ayrıca işitme engelliler için kullanılan mevcut teknolojilerden video,  2 boyutlu animasyon halindeki araçların eksikliklerinin ortaya konulması ve geliştirilecek yeni 3 boyutlu aracın ne gibi avantajlar/katkılar getireceği üzerinde daha detaylı açıklama yapılmalıdır.Proje önerisi kullanılabilirlik, etki değerlendirmesi veya ortam karşılaştırma gibi bir araştırma süreci içermemektedir. Proje önerisinde sistem tasarımı modelinin yer almadığı sadece teknik bir yazılım geliştirme olduğu görülmektedir. Bu durum, hem geliştirme deneyiminin paylaşımı hem de hazırlanacak materyalin farklı ortamlarda kullanılmasıyla ortaya çıkacak özgün katkıyı oldukça sınırlandırmaktadır. 	2,80
Projenin amacı, temel kimya kavramlarının gözlemlenebilir ve tanecik düzeylerinde ilişkilendirilerek, hareketli olarak gösterilmesini sağlayacak bir modelleme ve animasyon oluşturma yazılımı geliştirilmesi ve öğrencilerin animasyon ile modelleme yaparak ortaya koydukları zihinsel modellerin incelenmesi ve bu esnada bilişsel süreçlerin kavramsal olarak açıklanmasıdır. Çalışmada yazılım geliştirilecek ve bu yazılımı kullanan öğrencilerin zihinsel modelleri incelenecek ve açıklanacaktır. Animasyon tabanlı model oluşturmanın öğrencilerin zihinsel modelleri üzerindeki etkisinin araştırılması, tamamen yenilikçi bir fikir olmamakla birlikte, literatüre katkı sağlayabilecek bir kapsama sahiptir. Geliştirilmesi düşünülen dinamik kimya yazılımının çizim, resim ve hareket fonksiyonlarıyla özgün olduğu düşünülmektedir. Ancak proje kapsamında önerilen yazılımın, neler içerdiği nasıl tasarlanacağı ve geliştirileceğine ilişkin detay verilmemiştir.Projenin önceki önerisi üzerine araştırma ve kuram boyutu artırılmış, alan yazın ve proje araştırma metodu güncellenmiştir. Bu bağlamda alan yazın başlığında, güncel çalışmalara yer verilmiş ve yaygın kullanılan kimya yazılımları ayrıntılı anlatılarak ihtiyaç ortaya konulmuştur. Fakat geliştirilen yazılımın etkileşimli özelliklerine ilişkin öneri doğrultusunda yeterli güncellemelerin yapılmadığı görülmektedir. Yeni bir yazılımın ihtiyacı sadece proje yürütücüsünün yaptığı araştırma sonucuna dayanarak ortaya konulmuştur. Ayrıca, yapılan araştırma sonucunda, var olan yazılımların birtakım eksikliklerine rağmen, olumlu yönleri de görülmüş olup, öğrencilerin zihinsel modellerini gelişimine katkı sağladığı da bulunmuştur. Bu yeni yazılımın, 3B gösterim ve Türkçe olmasının yanında ne gibi avantajları olacağı ya da bu avantajların zihinsel modelleri geliştirmede ne gibi farklılıklar getireceği konusunda eksikler vardır. Ayrıca, 2B ve 3B animasyonlar oluşturmak için daha gelişmiş yazılımlarda mevcutken, bu yazılımların yetenekleri ile ilgili hiçbir bilgi verilmemiş ve geliştirilecek olan Dinamik Kimya yazılımın 'yetersiz' ve 'yeterli' arasında nasıl konumlanacağı belirsizliğini hala korumaktadır.Öte yandan, öğrencilerin metabilişsel süreçleri neticesinde zihinsel modellerinin nasıl değiştiği veya geliştiğine dair teorik çerçeve, proje önerisinde yeterince açıklanmamıştır. Özetle, geliştirme sürecine ilişkin gerekli detayların verilmemiş olması ve yöntemdeki boşluklar, önerinin olası özgün katkısını zayıflatmaktadır. 	2,40
Söz konusu proje önerisi işitme engelli bireylerin eğitiminde kalıcı öğrenmelerin sağlanması için görsel destek sağlayacak araç ve gereçlerin öğretim sürecinde işe koşulmasının daha etkili sonuçların alınmasına katkı sağlayacağı varsayımı üzerine, Twitter uygulaması özelinde bir teknoloji entegrasyonu projesi olarak sunulmaktadır. Önceki değerlendirme raporuna dönük iyileştirmeler yapılsa da aşağıdaki sorunlar devam etmektedir.Bir önceki öneride entegrasyon çalışması konusunda önerilen iki temel hususun yeteri kadar ele alınmadığı gözlemlenmektedir. Bunlardan ilki, başlıkta Twitter kullanımı kaldırılmış olmasına rağmen, çalışmanın çatısını oluşturan teknoloji entegrasyonu kavramı üzerinde bir yapı kurulmuştur. Bir önceki çalışmanın önemli eksikliklerinden birisi olan entegrasyon ve ilgili bileşenlerine yer verilmemiş olması ve bunların tartışılmaması halen önemli bir sınırlılıktır. Projede ifade edilen entegrasyon modeli ile projedeki unsurların nasıl ilişkilendirileceği belirtilmemiştir.Bu çalışmada sağlıklı kullanıcılar ile engelli kullanıcıların öğrenme sürecinde birbirine olan dezavantajlı durumu ortaya koyan ve bu durumu gidermek için sosyal medyanın (twitter) kullanımını açıklayan bir gerekçe bulunmamaktadır. Bir diğer ifadeyle, engelli bireylerin öğrenmesinde Twitter'in neden ve nasıl bir farklılık yaratacağı öneride yeterince geliştirilmemiştir. 	1,40
Çalışma kapsamında öğrenci davranışları modellenerek uyarlanabilir bir hiper ortamın tasarlanması ve geliştirilmesi önerilmektedir. Geliştirilen bu hiper ortamın öğrencilerin akademik başarılarına, bilişsel yüklenmelerine, kaybolma algılarına ve motivasyonlarına etkisi araştırılacağı ifade edilmektedir. Modellemede öğrencilerin ön bilgilerinin yanı sıra öğrenme stilleri ve bilişsel stillerin de dikkate alınması ve dinamik bir uyarlamanın yapılarak proje sonunda bir çerçeve önerilmesinin alana katkı sağlayacağı sonucuna varılmıştır. Araştırma, modelleme yaklaşımı ve etkililiğin değerlendirmesinde ele alınan değişkenler açısından özgün olarak nitelendirilmiştir. Uyarlanabilir hiper ortam çalışmalarında deneysel çalışmaların yapılmasına gereksinim olduğu belirtilmiştir. Bunun yanı sıra var olan sistemlerin (http://www.knewton.com gibi) incelenerek çalışmaya katkı yapabilecek yönlerinin değerlendirilmemesi bir eksikliktir. 	4,17
"Proje ile eğitim planlarının hazırlanmasında bilgi bileşenleri (BB) yöntemi ile eğitim planı hazırlama sistemi geliştirilmesi amaçlandığı anlaşılmaktadır. Proje ile geliştirilecek olan sistemin BB çıkartma, BB bağlama ve plan oluşturma olmak üzere üç aşamalı yapıya dayalı olması planlanmıştır. Bu özelliği ile proje bir sistem geliştirme projesi olup, sistemin değerlendirilmesi boyutunu kapsamamaktadır. Bununla birlikte proje ile oluşturulacak bu yapının nasıl bir özelliği olacağı, geliştirilecek ürünün öğretim ortamlarında nasıl ve ne amaçla kullanılacağı, hangi eğitsel sorunun çözümüne katkı sağlayacağı net değildir. Bu durum projenin özgün değerini düşürmektedir. Önerilen proje ile oluşturulacak yöntem ve yazılımın pratik eğitim uygulamalarında kullanılabilecek şekilde tasarlanacağı belirtilmektedir. Ancak projede bunun nasıl gerçekleştirileceği net değildir. Ayrıca, bu yazılım ile eğitimin etkinliği ve kalıcılığının artırılmasının hedeflendiği belirtilmektedir. Ancak proje sadece bir yazılım geliştirme boyutunu içermekte olup, geliştirilen ürünün etkililiğinin değerlendirilmesi boyutunu içermemektedir. Bu nedenle proje ile eğitimin etkinliği ve kalıcılığının artırılmasının hedeflenmesi gerçekçi gözükmemektedir. Projenin ilki iki fazını oluşturan bilgi bileşenlerinin ortaya çıkarılması ve aralarındaki bağlantıların veri madenciliği teknikleri ile ortaya çıkarılması, veri madenciliği açısından yenilik içermeyen çalışmalardır. Çalışmanın özgünlüğü, üçüncü faz olarak sunulan ""BB” lerin ve bunlar arasındaki bağlantıların kullanılarak öğretmenlerin eğitim planı oluşturmasının sağlanması."" aşamasıdır. Ancak bu aşamanın gerçekleştirilmesi için yapılacak çalışmalar yeterince açıklanmadığından bu aşamanın araştırmanın özgünlüğüne katkısı belirsizdir.Proje ile geliştirilecek sistemin hangi konu alanı ya da alanlarında öğretim planı oluşturma konusunda öğretmenlere yardımcı olacağı da net değildir. Projenin birinci iş paketinin başarı ölçütünde matematik ve kelime bilgisi gibi en az iki konu alanı üzerinde BB çıkarma işlemi yapılacağı belirtilmektedir. Bunun dışında önerilen projede hangi konu alanına yönelik bir eğitim planı hazırlama sistemi geliştirileceğine ilişkin bir bilgi bulunmamaktadır. Bu durum da projenin özgün değerini azaltmaktadır. Bu projede BB çıkartma ve oluşturma ile ilgili bilgi sunulmasına rağmen bu konunun Türkiye de hangi eğitimsel ya da öğretimsel probleme çözüm oluşturduğu yeterince açıklanmamıştır.  Eğitimle ilgili bir soruna çözüm önerilen bu projede kaynakça bölümü incelendiğinde eğitim ile ilgili sadece üç yayına rastlanmıştır. Bu bağlamda eğitime ilişkin literatürün yeterince irdelenmediği gözlemlenmektedir."	1,00
"""Ötekileştirme"" hem bilimsel açıdan hem de sosyal hayattaki rolü açısından önemli bir kavramdır/süreçtir. Önerilen projede, özellikle niteliksel ve niceliksel verilerin bir arada analiz edilecek olması, geniş ve temsili etkinliği olan bir örneklemin kullanılması ve değişik disiplinlerden gelen araştırmacıların ortak katılımının bulunması açılarından öneri özgün değeri yüksek bir araştırma olarak değerlendirilmiştir. Ayrıca ""ötekileştirme"" ve  ""ötekileştirmeme"" kavramlarının bir arada ele alınması önemlidir. Ancak aşağıda belirtilen hususların göz önünde bulundurulmasının, önerilen projenin özgün değerini artıracağı düşünülmektedir: Araştırmada incelenmesi öngörülen değişkenler arasındaki bağlantılar açıkça kurulmadığı için literatür taramasında kopukluklar vardır. Literatür taraması ışığında araştırmayla ilgili somut beklentiler (hipotezler) ortaya konulmamıştır. Beklentilerin belirlenmesi, çalışmanın mevcut literatürden farkının ortaya konmasına katkı sağlayacağı gibi çalışmada kullanılacak ölçümlerin seçilmesine ve kullanılacak yöntemlerin netleşmesine de katkı sağlayacaktır.Çalışmanın nitel veri toplama aşamasından sağlanan bilgiler ile nicel veri toplama aşamasından gelen bilgilerini nasıl entegre edeceği açık değildir. Verinin Türkiye’den toplanacak olmasının uluslararası literatüre ve var olan teorilere katkısının ne olacağı açıklanmalıdır.  "	4,00
"Önerilen proje, üniversite öğrencilerinin toplumsal cinsiyet farkındalığını ölçme ve geliştirmeye yönelik bir araştırma projesidir. Türkiye'de var olan cinsiyet ayrımcılığı olgusuyla mücadele etmek için eğitimsel çalışmalarda kullanılacak ders malzemesi üretmek ve eğitim yoluyla bu alanda değişimler sağlamak açısından proje önerisi özgündür. Toplumsal cinsiyet araştırmaları epeyce yapılmış olmakla birlikte eğitime dönük işlevleri olan bir araştırma önerisi yeni bir çalışma olarak görülebilir. Ancak projenin bu konuda yapılmış diğer çalışmalardan nasıl farklılaştığı net değildir. Özellikle proje önerisinde de referans verilen üniversitelerde toplumsal cinsiyet farkındalığını ölçmeye yönelik mikro (Yılmaz vd. 2009, Öngen ve Aytaç 2013 gibi)  ve makro (TÜİK TAYA, BM çalışmaları gibi) ölçekli anket çalışmaları mevcuttur. Projenin daha önce yapılan çalışmalardan farkı üniversitenin farklı bölümlerine kayıtlı öğrencilerin araştırma kapsamına dahil edilmesi olarak sunulmuştur. Ancak 1. sınıfta okuyan öğrencilerin, bulundukları bölümlere/disiplinlere henüz aşina olmaya başladıkları düşünülürse, kayıtlı oldukları bölümlerin toplumsal cinsiyet farkındalıklarını etkilemiş olması zordur. Buna ek olarak, özgün değer kısmında daha önce yapılan çalışmaların görece küçük örneklemlerle çalıştıklarından bahsedilmiş, bu projede kullanılacak örneklemin büyüklüğü itibariyle projenin benzer projelere göre kapsamlı olacağı söylenmiştir. Ne var ki, örneklemin niteliği büyüklüğünden daha önemli olabilmektedir. Örneklem seçiminin detaylarına yer verilmediğinden, öngörülen ""kapsamlı örneklem""in projeyi nasıl farklılaştıracağı anlaşılamamaktadır. Proje önerisi için hazırlanmış olan literatür taramasının yetersiz olması ve uluslararası yazını büyük ölçüde kapsam dışı bırakması nedeni ile de projenin potansiyel özgün değeri yeterince ortaya çıkmamaktadır.  Ayrıca bir devlet üniversitesi ve bu üniversitenin sadece birinci sınıflarına odaklanılması nedeniyle kullanılan örneklemin Türkiye’yi temsil kabiliyetinin olmadığı düşünülmektedir. "	3,17
"Proje önerisinin temel amacı, erken çocukluk döneminde (0-8 yaş) özel gereksinimli çocuklar ve ebeveynlerinin toplum temelli yaklaşım yoluyla desteklenmesi ve özel gereksinimli çocuklar ve ebeveynlerinin gereksinimlerine uygun hizmet modellerinin geliştirilmesini sağlamaktır. Ülkemizde okul öncesi eğitim alanında uygulanan toplum temelli yaklaşımın özel gereksinimli çocukların yaşam kalitesini arttırmada kullanılması ve bunu en uygun yöntem olan aile bireylerinin rehabilitasyon sürecine alınması yoluyla gerçekleştirmeyi önermesi açısından proje önerisi özgün olarak değerlendirilmiştir.Öte yandan, daha önce yapılan toplum temelli bir başka çalışma ile (Kayıhan, Akı ve Atasavun, 2010 ""İki farklı ilçede toplum temelli yaklaşım projesi"") önerilen projenin arasındaki fark yeterince açık bir şekilde belirtilmemiştir. Benzer bir çalışma 2013 yılında MEB Bakanlığı ve UNICEF işbirliğiyle yürütülmüş olan Okul Öncesi Eğitimin Güçlendirilmesi Projesi kapsamında gerçekleştirilmiştir. Erken çocukluk döneminde bulunan çocuklara yönelik olarak toplum temelli hizmet modellerinin geliştirilmesi ve bu modellerin yaygınlaştırılması hedeflenmiştir. 2013 yılında 1.853, 2014 yılında ise 3.000 çocuğun toplum temelli erken çocukluk hizmetlerinden yararlanmaları hedeflenmiştir. Önerilen projenin bu çalışmadan ne gibi bir farklılık getireceği açık değildir. Bununla birlikte, proje kapsamında tüm özel gereksinim gruplarına ulaşmaya çalışmak projenin odak noktasında sapmalara neden olabilir. Alanyazın değerlendirmesi ile özel olarak amaçlanan grubun özellikleri ilişkilendirilmediği görülmektedir."	3,80
"Bu araştırmanın amacı; Cumhuriyet döneminin başlangıcından günümüze kadar öğretmenliğin bir meslek olarak değişen konumunu, söylemsel analiz yoluyla ortaya koymaktır. Proje önerisi, seçtiği konu itibariyle, tarihsel olarak öğretmenlikle ilgili kurucu, düzenleyici ve destekleyici söylemlerin neler olduğunu ve öğretmenlik üzerine söylemlerin farklı dönemlerde nasıl içerikler kazandığını analiz etme noktasında ""Söylem Analizi"" desenini kullanması açısından özgünlük göstermektedir.Cumhuriyet döneminden günümüze kadar öğretmen yetiştirme konusunda çok sayıda araştırmaya ulaşılabilmektedir. Bu çalışmalardan bazıları belirli bir dönem bazıları da sadece belirli bir branş öğretmenliği üzerinedir. Yapılması planlanan bu araştırmanın önceki çalışmalardan farklı olan yönlerinin somut bir şekilde ortaya konması gerekirdi. Ayrıca; yurt dışında benzer şekilde yürütülmüş çalışmalardan (Hall, 2004 Smyth, 2001 ve Harris, 1994), bu çalışmanın farklı olan yönleri de tam olarak ortaya konmamıştır. "	3,60
"Projede, geliştirilen ölçme aracının geçerlik güvenirlik çalışmalarının yapılması, söz konusu ölçme aracının kültürler arası geçerliğinin test edilmesi ve sonrasında bir dizi model aracılığıyla Facebook kullanım motivasyonlarının gerisindeki temel belirleyiciler psikoloji alanındaki ilgili teorilerle (Beş faktör kişilik kuramı, bağlanma kuramı ve öz-belirlenim kuramı) bağlantılı bir şekilde incelenerek ruh sağlığına olan katkılarının belirlenmesi amaçlanmaktadır. Araştırmanın bir diğer aşamasında ise, boylamsal bir araştırma deseni kullanılarak bireylerin Facebook kullanımlarının hem anlık hem de uzun süreli etkilerinin incelenmesi ve bir bilgisayar yazılımı geliştirilmesi amaçlanmaktadır. Proje önerisinde, ""Ayrıntılarına burada girilmeyecek olmakla birlikte, alan yazındaki çalışmalar gözden geçirildiğinde, bireylerin temel olarak dört ihtiyacı gidermek amacıyla FB kullanma eğiliminde oldukları anlaşılmaktadır: ait olma (Lee, Moore, Park, & Park, 2012; Nadkarni & Hofmann, 2012; Wang & Chen, 2012), popülerlik (Ellison, Steinfield, & Lampe, 2007; Mehdizadeh, 2010; Nadkarni & Hofmann, 2012; Rosenberg & Egbert, 2011; Utz, Tanis, Vermeulen, 2012), eğlence ve iletişim (Ross, Orr, Sisic, Arseneault, Simmering, & Orr, 2009). "" ifadesi yer almaktadır. Adı geçen araştırmaların bir kısmı incelendiğinde, örneğin ilk kaynakta ""ait olma"", ""sense of belonging"" ya da ""need to belong"" un bir bulgudan ziyade bir çıkarım olduğu, benzer olarak dördüncü kaynakta ""popülerlik"" ile ilgili bahsedildiği doğrultuda bir çıkarımın dahi bulunmadığı göze çarpmaktadır. Yine bu paragrafta alıntılanan Mehdizadeh (2010) makalesinde narsisizm ve öz saygının sosyal paylaşım sitelerinden Facebook'ta nasıl gösterildiği araştırılmış ve narsistikliği yüksek ve öz saygısı düşük olan kişilerin daha fazla çevrimiçi aktivitede bulundukları ve kendilerini öven içerik paylaştıkları bulunmuştur. Bu makalede de ""popular"" kelimesi dört kere geçmiştir, ikisi Facebook'un popüler bir site olduğunu belirmek için kullanılmış, biri narsistlerin popüler olmak isteğinden bahsetmiş ve biri de narsistlikle ilgili popüler etiyolojik görüşü anlatırken kullanılmıştır. Yukarıdaki paragrafta bahsedildiği gibi bir psikolojik ihtiyaç olarak nitelendirilmemiştir. Dolayısıyla, önerilen kavramsal modelin alanyazın ile desteklenmediği ve çalışmanın özgün özelliklerini öne çıkaramadığı gözlenmiştir. Çalışmanın kuramsal/kavramsal çerçevesinin iyi yapılandırılmadığı gözlenmiştir. Örneğin proje önerisinin alanyazın taraması bölümünde “ait olma ihtiyacının daha çok yumuşak başlılık ile ilişkili çıkarken, popülerliğin duygusal dengesizlik ile eğlencenin yaşantılara açık olma ile ve iletişimin de dışadönüklük ile daha yüksek ilişki göstereceği kolaylıkla iddia edilebilir. Aynı şekilde beş faktör kuramının son yıllarda İki Büyük olarak da adlandırılan üst düzey yapılarla açıklandığı İki Faktör Kuramı açısından (DeYoung, 2006) düşünüldüğünde, durağanlık faktörünün ait olma ve iletişim yönündeki motivasyonlarla, esneklik faktörünün ise daha çok iletişim ve eğlence faktörleriyle ilişkili çıkacağı kolaylıkla tahmin edilebilir.” ifadeleri yer almakta, bu değerlendirmelerin görgül araştırma bulguları çerçevesinde temellendirilmediği görülmektedir. Benzer şekilde bağlanma ve temel psikolojik ihtiyaçlar ile Facebook kullanım motivasyonları arasındaki olası ilişkiler de kuramsal açıklamalar yanında, görgül araştırma bulguları çerçevesinde temellendirilmemektedir. Projede, bu haliyle yukarıdaki açıklamalar bağlamında, gözleme dayalı spekülatif değerlendirmeler bulunmaktadır. Ayrıca teknoloji, İnternet ve Facebook araştırmaları incelendiğinde yeni bir psikometrik model olduğu öne sürülen dört faktörün sıklıkla çalışıldığı görülecektir. Önerilen kavramlar şu ana kadar önerilen ölçüm modellerinin temel değişkenlerini ifade etmektedir.  Proje önerisinde ruh sağlığı verilerini yorumlamak için ziyaret edilen sayfa ya da ziyaret oranı/süresinin/sıklığının bilinmesinin niçin gerekli olduğu yeterince açıklanmamıştır. Facebook ile ilgili yazılım geliştirme, reklam ya da teknoloji araştırmaları için bu veri gerekebilir ancak bu değişkenlikte bir araştırma için ve kültürler arası karşılaştırmalı bir model için ne sağlayacağı ve neden boylamsal olacağı yeterince açık bir şekilde gerekçelendirilmemiştir.  "	1,80
Önerilen proje, bir bilimsel araştırma projesinden çok, bir yabancı dil kursuna yenilik ve çeşitlilik kazandırmayı hedefleyen oldukça genel hedeflerle dolu bir dil eğitimi programı taslağı niteliğindedir. Proje önerisi, Türkçenin yabancı dil olarak öğretimi konusundaki eksikliklere ve bazı yöntemsel sorunlara değinmekle birlikte bu eksikliklerin giderilmesi veya problemlerin çözümüne metodolojik veya kuramsal boyutta herhangi bir özgün veya yaratıcı katkı sunmamaktadır. Mevcut haliyle proje önerisinde yapılmak istenenler, kuramsal bir çerçeveye oturtulmadığı için projenin hedefleri ve önerileri için bilimsel bir gerekçelendirme yapılmamıştır. Ele alınan değişkenlerin işlevsel (operasyonel) tanımları ve araştırma problemleriyle ilişkilendirilmeleri yapılmamıştır. Bu alandaki temel alan yazına (yabancı dil eğitimi/dil edinimi, ikinci/yabancı dil öğretimi arasındaki bağlamsal farklılıklar vb.) ve bunların bulgularına atıf yapılmamış ve araştırma problemleri bu bulgular ışığında ele alınmamıştır. 	1,00
"Proje önerisi, bilim merkezlerindeki imkânlarla öğretmenler, öğretmen adayları ve bilim merkezi eğitmenleri için bir mesleki gelişim modeli geliştirmeyi ve bu modele göre hazırlanacak öğretmen ve eğitmen mesleki gelişim programlarının etkinliğini bilimsel araştırmalarla değerlendirmeyi amaçlamaktadır. Bir önceki panel raporu doğrultusunda revize edilerek sunulan araştırma konusu güncel ve özgün olarak değerlendirilmiştir. Projenin özgün yönleri aşağıdaki gibi özetlenebilir:  Öğretmen, öğretmen adayı (potansiyel yararlanıcı) ve BİLMER eğitmenlerinin, yararlanıcılar olan öğrenci ve sivil vatandaşlara daha etkili ve başarılı öğrenme sunmalarına yönelik mesleki gelişim programı geliştirecek olması; BİLMER’de çalışan eğitmenlerin profillerini ve eğitim ihtiyaçlarını ortaya koyması ve buna ilişkin sonraki yıllarda, muhtemelen sayısı hızlıca aratacak olan BİLMER’lerde çalışacak eğitmenler için hazır mesleki gelişim modülleri sunacak olması;Öğretmenlerin BİLMER’lerden öğrencilerinin daha etkili bir şekilde istifade etmelerini sağlayacak mesleki gelişim modülü geliştirecek olması;Eğitim fakültelerinde fen alanındaki öğretmen adaylarına; içeriği zenginleştirilmiş, geliştirilmiş, bilimsel verilere dayalı, okul dışı öğrenme yaşantılarını geliştirmeye yönelik seçmeli bir ders materyali / metot sunacak olması;BİLMER mesleki gelişim programı ile eğitim alan katılımcıların aldıkları eğitimin öğrencilerine olan yansımasının (en önemli noktası burasıdır) da araştırmanın bir parçası olması."	4,00
"Bu araştırmada OSB tanısı olan çocuklara akademik becerilerin robot aracılığıyla öğretiminin etkililiğinin incelenmesi hedeflenmektedir. Söz konusu çalışma umut vadeden uygulamalar arasında yer alan robot destekli uygulamaların Türkiye’de yaygınlaşması ve farklı çalışmaların yapılmasına öncülük yapabilecek olması nedeniyle önemlidir. Ancak uluslararası alanyazında eğitimde bir araç olarak robot kullanımının etkili olduğunu gösteren çeşitli çalışmalar bulunmaktadır. Bu çalışmalardan sadece hedeflenen beceri açısından (akademik beceri) farklılaşması bu projenin özgün değerini olumsuz etkilemektedir. Ayrıca alanyazındaki araştırmaların yönteme ilişkin sınırlılıklarının bu çalışma için de geçerli olduğu görülmektedir. Bu bağlamda bu araştırma tasarımı da umut vadeden uygulamalarla ilgili bilimsel kanıt sağlayacak şekilde kurgulanmamıştır. Çalışmanın bağımlı ve bağımsız değişkenlerinin işe vuruk tanımları yapılmamış, nasıl ölçülecekleri ayrıntılı bir şekilde verilmemiş olduğundan projenin özgün değeri sınırlı kalmaktadır. Buna ek olarak, OSB'li bireylerin en çok sosyal ve iletişim becerilerinde yetersizlikleri olduğu düşünülürse; bu bireylerin etkileşim ve iletişim becerilerini geliştirmede robot yerine öğretmenlere gereksinim duyacakları bu çalışmada göz ardı edilmiştir.OSB'li bireylerin temel sorunu ""iletişim, sosyal becerileri ve yineleyici davranışlar"" bağlamındadır. Dolayısıyla tüm eğitim programlarının öncelikle bu bireylerin bu alanlardaki ""otizme özgü alanlardaki"" temel sorunlara yönelik olması gerekmektedir. Aksi takdirde bu bireylerin gelişimlerinde ilerleme istendik düzeyde olmayacaktır. Bu proje önerisinin bu alanlara yönelik değil de ""akademik becerilere"" yönelik olması projenin bir problemi çözmeye dönük özgünlüğünü azaltmaktadır. Ayrıca, OSB'li bireylerde tekrarlı davranışlar, ekololi en sık ortaya çıkan davranış sorunları olarak gözlenmektedir. Robotla öğretim sürecinde,  mekanik ses ve tepkilerin OSB'li bireylerin tekrarlı ve ekololi davranışlarını olumsuz etkileme olasılığı bu araştırmada göz önünde bulundurulmamıştır. Proje önerisinde de belirtildiği gibi kontrol ""Nao”da değildir. “Nao”ya çeşitli yazılımlar yüklenecek olsa da, ipucu kullanımı, sosyal pekiştireç dışındaki pekiştireç kullanımlar, silikleştirmeler, problem davranış kontrolü, anlık sorunlara çözüm üretme konularında Nao'nun tek başına yapabileceği yetenekler öneride yeterince açıklanmamıştır. Önerilen projede kullanılacak olan robotun sosyal iletişim sırasında beklenmedik bir durumun ortaya çıkmasına fırsat vermediği belirtilmektedir. Dolayısıyla, otizm spektrum bozukluğu olan çocukların günlük yaşamda karşılaşabilecekleri farklı iletişim davranışlarına göre kendi davranışlarını düzenlemeyi öğrenme fırsatları sınırlı olacaktır."	1,60
Okul öncesinde kaynaştırma uygulamalarına katılan çocukların gelişimlerinin boylamsal olarak incelenmesini ve gelişimlerini yordayan değişkenlerin belirlenmesini amaçlayan proje önerisi, ülkemizde yaklaşık olarak 30 yıldır uygulanan kaynaştırmanın özel gereksinimli olan ve olmayan çocuklar için sonuçlarını belirlemeyi amaçlayan ilk çalışma olması nedeniyle önemli bir eksikliği gidermeyi hedeflemektedir. Ayrıca, kullanacağı metodolojiden dolayı eğitim bilimleri alanına özgün katkıda bulunacaktır. Problemi çok yönlü ele alması ve çeşitli kaynaklardan bilgi toplaması (çocuklar, öğretmenler ve aileler) da kuvvetli bilimsel kanıtlara ulaşmayı sağlayacaktır. Kaynaştırma programının uygulandığı özel gereksinimli olan ve olmayan çocukların hem davranışsal hem de bilişsel gelişimlerini boylamsal olarak incelediği için bu alanlarda örneklemdeki çocukların gelişiminin tutarlılığını ve devamlılığını gözlemleyebilecektir.  Bu çalışmadan elde edilen bulgulara göre ülkemizde uygulanan kaynaştırma programının geliştirilmesi sağlanabilir. 	4,60
Uluslararası alan yazın dikkate alındığında çok fazla çalışılmış bir konu olmasına rağmen ülkemizde yapılan çalışmaların sınırlılığı düşünüldüğünde önerilen çalışmanın kullandığı araştırma deseninden dolayı önemli bulunmuştur. Sosyoekonomik yönden dezavantajlı çocuklara uygulanacak bu proje, hem aileyi hem de öğretmeni müdahale programına dahil ederek risk altındaki çocukların gelişimini en üst düzeyde desteklemenin mümkün olup olmadığını test etme imkanına sahiptir. Proje önerisinin sunulduğu haliyle yöntem, kuram ve bilgi olarak önemli bir yenilik getirmeyeceği düşünülmektedir. Yeterli literatür taraması yapılmadığı görülmektedir. Proje konusu ile ilgili daha önce 5, 6 Yaş Çocukların Erken Okuryazarlık Becerilerinin Geliştirilmesine Yönelik Etkileşimli Kitap Okuma Programı'nın Etkililiğinin İncelenmesi adlı 111K161 nolu TÜBİTAK projesi Dr. Cevriye ERGÜL tarafından yürütülmüştür. Literatür taramasında bu proje sonucu ortaya çıkan yayınlara yer verilmemiştir. Özgün değer olarak kitap okuma tekniklerinin etkilerini okul, ev, ev okul birlikte gibi farklı sosyal ortamlar açısından karşılaştırma imkanı sunacağı belirtilmiştir ancak Ergül tarafından yürütülen sözü edilen projede de aynı sosyal ortamların etkileri karşılaştırılmıştır. Öneri de projenin hangi boşluğu doldurulacağı ve özgün değeri yeterince ifade edilememiştir. Projede farklı olarak elektronik kitap okumanın etkisi araştırılacaktır. Ancak elektronik kitap okuma ile ilgili çalışmalara yeterince literatür taramasında yer verilmediği için özgün değere katkısı açık değildir.	2,60
Çevrimiçi psikolojik danışma uygulamalarının yeni olması sebebiyle bu alanda çok az sayıda araştırma bulunmaktadır. Bu nedenle araştırma konusu özgün ve yenilikçi olarak değerlendirilmektedir. Proje sonuçları, alanda çalışan akademisyenler ile uygulayıcıların çalışmalarını olumlu etkileme ve bu konuda yeni çalışmaları teşvik etme potansiyeli bulunmaktadır.  	4,40
"Proje önerisinin amacı, kişisel biriciklik algısı değişkeninin hem kültürümüzde hem de kültürlerarası bağlamda önemini ortaya koyarak, bu değişkenin temel belirleyicilerinin ve bu değişkenlerin ruh sağlığına etkilerinin incelenmesidir. Kültürler arası karşılaştırma ile gerçekleştirilmesi planlanan araştırmanın ""biriciklik"" ve ""bağlanma"" gibi modele uygun olacak şekilde özgün kavramlarla ele alınmış olması önemli bulunmuştur.Diğer taraftan, proje önerisinin problem formülasyonunda sorunlar gözlenmektedir. Davranış bilim araştırmalar için değişkenlik analizinde benzer kaynaklardan beslenen ""bağımsız değişkenlerin"" kişi, durum, zaman, kültür vb. bağlamında ilişki/fark/benzeşme göstermesi beklenir. Ancak zamansallık, neden sonuç ilişkisi bağlamında bu sıralamayı verecek bir formülasyonla model test edilebilmesi önemlidir. Bağlanma kadar hatta devamında daha çok ayrılma ve buna bağlı kaygı ve başaçıkma kaynakları kullanılmadan “aracı etkinin”  nasıl test edileceği yeterince açıklanmamıştır. Proje önerisinin önceki başvurusu ve sonrasında yapılan düzeltmeler incelendiğinde araştırma kapsamındaki değişkenlerin çoğunun Şimşek ve Yalınçetin’in (2010) “I feel unique, therefore I am: The development and preliminary validation of the personal sense of uniqueness (PSU) scale” başlıklı makalesinde yer aldığı görülmektedir. Daha açık bir şekilde ifade etmek gerekirse araştırma kapsamında veri toplamak amacıyla kullanılması planlanan 11 değişkenin 7’sinin bahsedilen makale ile ortak olduğu görülmektedir. Ortaklaşan değişkenlerin kuramsal olarak ele alınma biçiminin ve araştırma modeline dönüştürülmesinin eklenen yeni değişkenlere rağmen anlamlı bir farklılık oluşturmadığı görülmüştür. Bu durum proje önerisinin özgün değerini zayıflatmaktadır.  Test edilmesi amaçlanan modele bakıldığında bağlanmanın, biriciklik algısını, biriciklik algısının da psikolojik ihtiyaç doyumunu yordayacağı varsayılmaktadır. Fakat bu kavramsal formülasyonda gerekçeler açık olarak verilmemektedir. Oysa bireyin ebeveynlerine güvenli bağlandığı ve psikolojik ihtiyaçlarını doyurduğu için kendisini biricik hissediyor olması daha makul görünmektedir. Çünkü bireyin kendini tek,  biricik ve özgün hissedebilmesi için öncelikle kendisini farklılaştıran ve özgün kılan güçlü kaynakları ile doyurulmuş psikolojik ihtiyaçlarını fark etmesi beklenir. Bir diğer ifadeyle, kendisini güvenli bağlanmış, yeterli, özerk ve ilişkisel algılayan bir birey ancak kendisini tek, biricik ve özgün hissedebilir.  Alanyazın incelendiğinde de psikolojik ihtiyaçların doyumunun genellikle bağımsız ya da ara değişken olarak kavramsallaştırıldığı görülmektedir. Proje önerisinde ise temel psikolojik ihtiyaçların doyumunun bağımlı değişken olarak kavramsallaştırıldığı ama alanyazındaki araştırma bulguları ışığında temellendirilmediği görülmektedir.Önceki panel raporunda ifade edilen eleştirilere yönelik yapılan düzeltmeler ve tartışmalarda kayda değer bir ilerleme görülmemiştir. Panel değerlendirmesine yürütücünün katılmadığı eleştirilerle ilgili bilimsel dayanaklar içeren tartışmalar sunulmamıştır."	1,60
"Proje önerisinin amacı, veri zarflama analizi (VZA) kullanarak oyuncu (basketbol oyuncusu) performansını belirlemektir. Proje önerisi, basketbol oyuncularının performanslarını değerlendirmek üzere, var olan oyuncu değerlendirme yöntemlerinden daha etkin olacağı açıklanan bir yöntem önermektedir. Öneri literatürdeki mevcut çalışmaları destekleyici nitelikte bir çalışma olmakla birlikte oyuncuların takım içerisindeki aktivitelerini ölçmeye ve bunları modele dâhil etmeye yönelik olarak yeni değişkenlerin oluşturulması bakımından farklılaşmaktadır. Ancak, literatürde proje konusu ile ilgili olarak gerek tez düzeyinde gerekse makale düzeyinde çalışmalar bulunmaktadır. (Örneğin,""Two-Phased DEA-Mla Approach for Predicting Efficiency of NBA Players"", Yugoslav Journal of Operations Research, Vol:24, No:3, 2014”, ""A Novel Approach in Evaluating Efficiency of Basketball Players"", Management Journal of Theory and Practice Management, 2013, ""Testing the Effects of Environmental Variables on Effiency and Generating Multiple Weight Sets for Cross-Evaluation With DEA: an Application to the NBA"", Thesis, 2009.)Ayrıca proje yürütücüsünün 2014 yılında International Journal of Sport Management, Recreation & Tourism dergisinde yayınlanan “Determining the Players’ Efficiency in NBA: Some Economic and Managerial Results” başlıklı makalesi bulunmaktadır. Proje önerisinin ilgili makale üzerine ne derece özgün değer eklediği açık değildir. Yukarıda bahsedilen gerekçelerden ötürü önerinin özgün değeri düşük bulunmuştur. "	2,00
Proje önerisi, ana metal sanayinde yığılma ekonomileri ve verimlilik ilişkisinin girdi-çıktı modeli ve regresyon analizi kullanarak analiz etmeyi amaçlamaktadır. Ana metal sanayi, güçlü ileri ve geri bağlantıları ile sanayileşme sürecinde önem arz etmektedir. Proje kapsamında bu sanayi için bir girdi çıktı tablosunun oluşturulmasının planlanması önemlidir. Yığılma ekonomileri ve verimlilik ilişkisi literatürde yaygın olarak ele alınmakla birlikte, araştırmanın yığılma ekonomilerinin verimliliğe etkilerini hem girdi-çıktı hem de parametrik yöntemlerle ortaya koyacak olması özgünlüğünü artırmaktadır.  	4,00
"Proje önerisi, yatırımı etkileyen çok sayıda nicel ve nitel faktörleri içeren bir özel yatırım endeksi oluşturmayı hedeflemektedir. Revize edilen öneride literatür taraması genişletilmiştir. Ancak belirtilen çalışmalar, oluşturulacak endekste neden çok sayıda faktöre ve göstergeye yer verilmesi gerektiğini göstermekten öteye gitmemiştir. Literatür özetinde öneri kapsamında geliştirilecek endeksin iç ve dış yatırımcılar tarafından neden tercih edileceğine ilişkin gerekçeler yeterince yer almamaktadır. Türkiye'ye yönelik yeni ve daha kapsamlı bir yatırım endeksi hazırlanması amaçlanan bu proje ile mevcut çalışmalardan farklı bir yöntem uygulanacağı iddia edilmektedir. Ancak ilgili alana projenin yenilik getirmesi iddiası zayıf kalmaktadır. Zira projenin benzer mevcut çalışmalardan çok farklı olmayacağına dair kuvvetli kanıtlar olmadığı gözlenmiştir. T.C. Merkez Bankası (TCMB) ve TEPAV tarafından da benzer anketler yapılarak Türkiye’de yatırım ortamı hakkında sürekli endeksler oluşturulmaktadır. Proje önerisinde bu endekslerin yeteri kadar kapsamlı olmadıkları ve yabancı yatırımcıların fikirlerini kapsamadıkları belirtilmektedir. Fakat hangi faktörlerin eksik olduğu kapsamlı bir şekilde öneride açıkça belirtilmemiştir. Ayrıca örneğin; Uluslararası Yatırımcılar Derneği (YASED) tarafından, üyelerinin yatırım kararlarını etkileyen ekonomik ve siyasi gelişmelere yönelik değerlendirmelerini içeren ve yatırım ortamının durumunu belirleyen Barometre anketi 2002 yılından itibaren yapılmaktadır. Bu derneğin üyeleri arasında Türkiye’de yatırım yapan yabancı şirketler ve İSO 500 listesindeki bazı şirketler de bulunmaktadır. Anket soruları Türkiye’deki yatırım iklimini belirleyecek nitel ve nicel faktörleri içermektedir. Bunlar arasında ekonomik istikrar, siyasi istikrar, vergi ve teşvikler, yasal çerçeve, fikri mülkiyet hakları, finansal ortam, bürokratik engeller, kayıt dışı ekonomi, rekabet ortamı ile ilgili sorular bulunmaktadır. (http://www.yased.org.tr/webportal/Turkish/haberler/basin_bultenleri/Documents/YASED_Barometre_2013-1.pdf). Proje önerisi çerçevesinde geliştirilmesi planlanan endeksin mevcut endekslerden hangi ölçüde ve nasıl farklılaşacağı tartışılmamıştır. Bu durum önerinin özgün değerini oldukça sınırlamaktadır. "	1,50
Önerilen proje, Adana-Mersin bölgesinde özellikle Güneydoğu Anadolu Bölgesi'nden gelen mevsimlik işçilerin sorunlarını incelemeyi ve bu durumu ortaya çıkaran nedenleri (yoksulluk mu tercihler mi?) irdelemeyi hedeflemektedir. Bu konunun toplumsal ve ekonomik sonuçları itibariyle incelenmesi önemlidir ve bu alanda yapılan çalışma sayısı kısıtlıdır. Ancak araştırma sorusu ya da sorularının tam olarak ne olduğu belli değildir. Kavramsal açıdan proje önerisinin yeterince geliştirilmediği düşünülmektedir. Sunulan literatür tartışması belli bir düzen dahilinde olmadan ve bir fikre götürmeden verilmiştir. Çalışmanın hangi yeni bilgileri üreteceği literatüre ne katacağı net olarak ifade edilmemiştir. Mevsimlik tarım işçiliği açısından arz yanlı bir analize odaklanılacak olması nedeniyle bölgesel açıdan özgün katkılar sunma potansiyeli vardır. Ancak kullanılması düşünülen yöntemler hakkında herhangi bir bilgi verilmemesi nedeniyle de elde edilecek bulguların geçerliliği konusunda belirsizlikler ortaya çıkmaktadır. 	3,20
Proje, Türk Patent Enstitüsünden (TPE) menşe tescili almış ürünlerin mevcut değer zincirini ve yaratılan değerin üretici, aracı, sanayici, toptancı ve perakendeci gibi aktörler arasında nasıl paylaşıldığını ürün bazında ortaya koymayı amaçlamaktadır. Bu konunun Türkiye’deki önemi giderek artmakla birlikte menşe sertifikalı ürün sayısı ve buna bağlı olarak talebi halen oldukça sınırlı seviyelerdedir. Proje önerisinde Türkiye’de menşe işaret tescili almış 50 üründen öncelikle 26’sı (Değer Zincir Analizi) ve daha sonra da 5’i (tüketici talep analizi) için değerlendirmeler yapılması hedeflenmektedir. Proje kapsamında menşe işaret tescili almış ürünlerde, menşe korumasının faydasını ortaya çıkarabilmek için etkin ve sürdürülebilir bir değer zinciri oluşturmayı engelleyen faktörlerin belirlenmesi ve değer zincirinin etkinliği ve sürdürülebilirliği için gerekli yasal, örgütsel ve teşvik politikaları belirlenmesi planlanmaktadır. Ayrıca, söz konusu bu ürünler hakkında tüketicilerin farkındalığı, bilgi düzeyi ve ürünlerin potansiyel talebi de analiz edilecektir. Son olarak ise, üreticilerin yaratılan değerden daha adil pay almaları için sürdürülebilir değer zinciri modeli ve uygun politikaların ortaya konulması amaçlanmaktadır.Proje önerisinin Türkiye’de menşe tescilli ürünler piyasasını makro düzeyde inceleyen ilk çalışma olması, Türkiye’de menşe işaret tescili almış ürünlerin %52’sini kapsaması, proje sonucunda ilgili ürünler piyasası için rant dağılımının ve tüketici talep analizinin gerçekleştirilecek olması projenin özgün değerini artıran unsurlar olarak değerlendirilebilir. Ayrıca, çalışma önerilen ikili seçim yöntemiyle tüketicinin menşe tescilli ürünler için ödemeye istekli olduğu fiyat farkını ortaya koyacak ulusal bir araştırma olma özelliği bakımından literatüre katkı yapabilecek niteliktedir.Sonuç olarak, yöresel ürünler Türkiye'de iktisadi analiz yöntemleri ile detaylı olarak incelenmemiştir. Proje bu açıdan özgün değere sahiptir. Projenin bir parçası olan Değer Zinciri Analizi'nin bu alanda olumlu katkıda bulunması beklenmektedir. İkinci analiz olan, deneysel iktisat analizi de özellikle tarım ürünleri alanında Türkiye için detaylı çalışılmamıştır. Bu sebeplerle, projenin özellikle Türkiye tarım sektörüne yönelik iktisadi analizlere katkıda bulunması beklenmektedir. 	4,40
Proje önerisinde, Türkiye'de reel döviz kurlarındaki değişimin ihracat yapan şirketlerin verimlilikleri üzerindeki etkisini ölçmek amaçlanmaktadır. İmalat sanayi sektöründe firma verimliliği ve reel döviz kuru arasındaki ilişkinin incelenmesi hem büyümenin mikro dinamiklerinin hem de firmaların ihracat kararlarının anlaşılması açısından temel öneme sahiptir. Bu kapsamda, önerilen proje hem uluslararası ticaret yazınına hem de Türkiye'de bu konuyla ilgili tartışmalara katkı sağlama potansiyeline sahiptir. Ayrıca girişime özgü, sermaye yapısı, ihraç edilen ürünlerin niteliği, ihracat ve ithalat pazar sayıları gibi, farklılıklar göz önünde bulundurularak reel döviz kurundaki değişimlerin verimlilik üzerine etkisinin araştırılmamış olması projenin özgün değerini arttırmaktadır. Bu çalışmadan elde edilen sonuçlar firmaların verimliliği ile döviz kuru değişiklikleri arasındaki ilişkinin ithal ara malı kullanımına, ürettiği ihracat malının niteliğine veya sermaye yapısına göre ne şekilde farklılaştığı konusunda bilgi edinilmesini sağlayabilecektir. Öneride, TÜİK tarafından sadece Veri Araştırma Merkezleri'nde kullanımına izin verilen firma seviyesinde verilerin kullanılacağı belirtilmektedir. Proje yürütücüsünün hâlihazırda Merkez Bankası firma verisi ile yapılmış reel kur değişimlerini piyasadan çıkış (firm exit) davranışı ve firma verimliliğiyle ilişkilendiren bir çalışması (2014) bulunmaktadır. Öneride bahsedilen çalışmaya hiç atıfta bulunulmamış ve bu çalışmadan nasıl farklılaşacağı tartışılmamıştır. 	3,83
Proje önerisi amacını, standart bir neo-klasik büyüme modeline, zaman içinde farklı değerler alabilen kıskılar eklenerek (verisi mevcut 44 ülke için) 1960-2013 yılları arasında ülke ekonomilerinde gerçekleşen iktisadi dalgalanmaları iş gücü muhasebesi yöntemiyle incelemek olarak ortaya koymaktadır. Bu amaç doğrultusunda proje önerisi, tek sektörlü bir stokastik genel denge modeli çerçevesinde kıskı serileri oluşturmayı ve ele alınan ülkeler için oluşturulan kıskı serilerinin farklı dönemlerde nasıl seyrettiğini karşılaştırmalı olarak belirlemeyi hedeflemektedir. Bu doğrultuda, söz konusu yıllar aralığında yıllık veri kullanılarak tek sektörlü bir dinamik genel denge modeli yardımıyla işgücü, verimlilik, yatırım, kamu harcamaları ve uluslararası ticaret adı verilen beş farklı kıskının göreli etkilerinin incelenmesi amaçlanmaktadır.Bu aşamanın ardından proje önerisi, kıskı serileri üzerine oluşturulan panellerin betimleyici istatistikleri yardımı ile ele alınan ülkeler için belirli çıkarımlar gerçekleştirmeyi öngörmektedir. Proje önerisi bir sonraki aşamada, betimleyici istatistikleri oluşturulan beş farklı kıskı serisinin belirleyicilerini, oluşturulan panel üzerinden tespit etmeyi de amaçlamaktadır.   Proje önerisinin, daha önce belirli katılıklar (rijidite) ve iş çevrimleri açısından birbirlerine benzer sayılabilecek (örneğin Brinca (2013)’ün OECD ülkeleri için gerçekleştirdiği analiz) ülkelerin bir araya getirildiği kümelerin ötesinde birbirlerinden oldukça farklı 44 ülkeyi bir “iş çevrimleri muhasebesi” analizi çerçevesinde bir araya getirme amacının, literatür göz önüne alındığında özgün değer taşıdığı düşünülmektedir. Proje önerisinde belirtildiği gibi, ülke bazında, hatta bazı ülke grupları bazında da benzer çalışmalar yapılmıştır. Türkiye üzerine de bir çalışma (Çiçek ve Elgin, 2011) mevcuttur. Yani, öneride ele alınan konu daha önce gerek Türkiye gerekse diğer ülkeler bağlamında çalışılmış bir konudur. Bu projenin özgün değeri, bu çalışmayı 1960'dan bugüne uzun bir seri ile panel veri tabanına oturtmak olacaktır ki bu da sadece bir uygulama katkısı olarak değerlendirilmektedir.Ancak burada ele alınan ülkeler için tek tek kalibrasyon ve simülasyon analizleri gerçekleştirilecek ve yine ele alınan ülkelerin her biri kendi iç çevrimleri çerçevesinde kendi durgunluk, kriz, büyüme dönemleri üzerinden tek tek değerlendirilecektir. Bu açıdan 44 farklı analizin nasıl bir bütünlük oluşturacağı ve önerinin özgün değerine nasıl bir katkı sağlayacağı noktası daha fazla vurgu gerektirmektedir. Örneğin, proje önerisinde Türkiye’ye özgü ne gibi değişkenlerin model dahil edilebileceği gerekçeleri ile açıklanmamıştır.    Proje önerisi ile değişkenlerin konjonktür dönemlerinde nasıl seyrettiğinin çok sayıda ülke için tespit edebilmesi ve bu konuda geniş bir panel veri tabanına ulaşılacak olmasının katkıları yeterince açıklanmamıştır. Bu durum, çalışmanın özgün değerini kısıtlamaktadır.	3,40
Söz konusu proje önerisi daha önce sunulmuş ve panel raporu doğrultusunda ret edilmiştir. Bu rapor doğrultusunda revize edilen projenin özgün değeri, Türkiye’de İŞKUR tarafından kadın istihdamının artırılmasına yönelik olarak Kadın İstihdamını Destekleme Operasyonu (KİDO) kapsamında desteklenen projelerin etki analizlerini (çalışmadan anlaşıldığı üzere makro ekonomik etkiler) yapacak ilk çalışma olduğu belirtilmiştir. Çalışma bu yönüyle önemli (ve oldukça zor) bir soruya odaklanmış olsa da, pratikte bu sorunun nasıl yanıtlanacağı proje önerisinden yeterince anlaşılmamaktadır. Bu durum proje önerisinin özgün değerini azaltmaktadır. 	2,60
"Proje önerisi üç ayrı bağımsız çalışma alanından ve tek bir ana metodolojiden oluşmaktadır. Bu üç çalışma alanının birbirinden hayli görece bağımsız olduğu göz anına alınırsa bu çalışmaların ne kadar bir araştırma çatısı altında toplanabileceği belirsizdir. Özellikle bu üç literatürün zenginliğinden ve birbirinden bağımsızlığından kaynaklanan bu sorun, önerinin literatür özeti bölümünün, literatürlerin birbirleriyle güçlü ve derinlikli bir şekilde bağlantılandırılmasını olumsuz etkilemiştir. Benzer bir şekilde aynı sorun çalışmanın hangi literatüre artı değer vereceğinin belirsizleşmesine ve uluslararası bir yayına dönüşme potansiyelinin de aynı ölçüde azalmasına sebep olmuştur.Önerinin ilk çalışma sorusu sağlık sisteminde kullanılan kaynakların coğrafi dağılımında yakınsama konusuna odaklanmıştır. Bu bağlamda incelenecek veri seti ve dönemi AB ülkeleri (ve Türkiye) sağlık harcamaları 1995-2012 yılları arasını kapsayacaktır. Bu yaklaşımın uygulanan metot ve beklenen sonuç noktasında birkaç önemli eksikliğinden bahsedilebilir. Proje bu haliyle ampirik yakınsama literatürüne önemli bir katkı sunmamaktadır. Bu anlamda projenin özgünlüğü, seçilecek ekonomik verilerin ülkeler setinin değiştirilmesiyle ve incelenen dönem olarak da 1995-2012 dönemine odaklanmasıdır. Bu şekilde var olan literatüre kısıtlı da olsa bir katkıda bulunabilir. Ancak önceki çalışmalarla yapı olarak benzerlik göstermesine rağmen yalnızca dönem ve örneklem değiştirilmiştir. Bu kapsamda, çalışmanın yakınsama ve Kuznets uygulamasına önemli bir destek olacağı iddiası kabul edilmemektedir. Kaldı ki yakınsama metodolojisinin niye bu uygulamaya uygun olduğu, bu uygulamanın sağlık harcamasının doğası gereği oluşan farklılıklarını nasıl değerlendireceği ve Kuznets serilerinin uzamsal hatalarından bu veri setinin nasıl ayrıştırılacağı konusunda bir tartışma da eksik kalmıştır. Aynı zamanda Türkiye sağlık sistemi özelinde bu uygulamanın katma değerinin, veri setinin ve metodolojinin eksikliklerinden dolayı sınırlı olacağı düşünülmektedir.İkinci çalışma sorusu VZA kullanarak ve yine AB ve Türkiye'yi konu alarak sağlık sistemlerinde etkinliği, yine 1995-2012 yılları arasında derlenecek panel data vasıtası ile, ölçmek üzerine odaklanarak ülkeler arası sağlık etkinliğinde farklı boyutlarda yakınsama olup olmadığını araştırmayı amaçlamaktadır. Proje önerisinin bu alanda da önemli eksikleri bulunmaktadır. VZA metodolojisini sağlık üretim ve girdilerine uygularken uygulamada eksikler oluşmuş ve sağlık etkinliği yanlış veya eksik ölçebilecek bir metodoloji oluşturulmuştur.  Bu sorunlardan dolayı uluslararası dergi editörlerinin ilgisini çekeceği şüpheli olup, proje sonuçlarının politika yapıcıları ve bilimsel yayın bakımından potansiyelinin düşük olacağı düşünülmektedir.Üçüncü çalışma sorusu, obezite ile gelir arasındaki ilişkinin Kuznetz eğrisi ile tahmin edilip edilemeyeceğidir. Bu alanda da var olan literatürlerden yeteri kadar beslenemeyen öneri (""nutrition transition""), Türkiye verisini de kullanmayarak projenin Türk sağlık sistemiyle ilgili olarak politika yapıcıya yön verici ve bilimsel açıdan verimli olabilecek katkısını azaltmaktadır. Aynı şekilde yine obezite gibi son derece mikro seviyede açıklayanları bulunan ve mikro veriyle çalışılan bir alanda Kuznets eğrisi gibi çoğunlukla makro ilişkileri ilgilendiren bir analizin niye kullanılması gerektiğini proje önerisi açıklayamamaktadır."	2,20
Sigortacılık sektöründe rekabet, istikrar, etkinlik ve firma büyüklüğü arasındaki ilişkileri inceleyen çalışma sayısı azdır. Çalışmada, bu değişkenler arasındaki dinamik nedensellik ilişkilerinin ortaya konulması amaçlanmaktadır. Literatürde, rekabet, istikrar ve etkinlik arasındaki ilişkileri tartışan (farklı sektörlerde) çok sayıda çalışma söz konusudur. Ancak bu önerinin daha kapsamlı olması ve daha güncel bir dönemi (2002-2012) kapsıyor olması özgün değerini artırmaktadır. Ancak önerilen mevcut çalışma ile proje yürütücüsünün daha önceki çalışmaları üzerine yeterince özgün değer katmadığı anlaşılmaktadır.	3,00
Proje önerisinin amacı, “Türkiye Enerji Sistemi Sürdürülebilirlik” performans göstergelerinin belirlenmesi, endeksinin oluşturulması ve enerji sürdürülebilirliğine yönelik gelecek öngörülerinin yapılmasıdır. Proje konusu özgün olmakla beraber konu belirlenirken, Türkiye’nin niçin Enerji Sürdürülebilirlik Endeksine ihtiyaç duyduğunun gerekçeleri yeterince açık bir şekilde tartışılmamıştır. Konuyla ilgili olarak halihazırda World Energy Council tarafından birçok göstergeyi baz alarak oluşturulmuş ve Türkiye’yi de kapsayan enerji sürdürülebilirlik endeksinin mevcut olması, proje önerisinin özgün değerinin sınırlı olmasına neden olmaktadır.  Öneri kapsamında oluşturulacak endeksin World Energy Council tarafından hazırlanmış olan endeksten ne gibi farklılıkları içereceği açık değildir. Konuyla ilgili olarak sadece değişik göstergelerin Türkiye’ye özgü olarak eşit ağırlıklı değil farklı biçimde ağırlıklandırılacağı ifade edilmiştir. Hali hazırda var olan endekste ağırlıkların farklı bir yöntemle hesaplanacak olması şeklindeki bir katkı özgün değer için yeterli değildir. Buna ek olarak, literatür taramasında Türkiye için yapılmış bazı çalışmaların olduğu görülmektedir. Bu bağlamda önerinin mevcut çalışmalardan ne ölçüde ve nasıl farklılaşacağı ve literatürdeki hangi boşluğu dolduracağı yeterince tartışılmamıştır. 	3,20
Proje önerisinin amacı, Türkiye’de farklı sosyal sınıflar ve gelir grupları için fiyat endekslerinin hesaplanmasıdır. Genelleştirilmiş fiyat endekslerinin toplumsal yapıdaki sosyo-ekonomik farklılıklarla ilgili duyarlılıkları yansıtmadığı gerçeğinden hareketle, farklı toplumsal gruplar için fiyat endekslerinin oluşturulması katkı sağlama potansiyeline sahiptir. Böylelikle, fiyat değişimlerinin farklı toplumsal gruplar üzerindeki net etkileri gözlemlenebilecektir. Bu bağlamda farklı sosyolojik gruplara yönelik farklı tüketim sepetleri oluşturulacak ve fiyat değişimlerinin toplumsal etkileri bu yönde yorumlanabilecektir. Öncelikle bir önceki panel raporunda belirtilen özgün değere ilişkin eleştirilerin dikkate alındığı görülmektedir.Ancak proje önerisinde belirtildiği gibi bu konuda yapılmış benzer çalışmaların varlığı ve bu projenin önceki çalışmalardan önemli sayılabilecek farklılığının olması konusunda önerinin özgün değerini sınırlayan hususlar bulunmaktadır. Şöyle ki, Gürsel ve Altındağ (2010) ve Bahçe ve Köse (2011) bu konuda daha önce yapılmış çalışmalardır. Bahçe ve Köse (2011) çalışmasında farklı toplumsal sınıflar için fiyat endeksleri oluşturulmuştur. Proje önerisinde Bahçe ve Köse (2011) çalışmasından farklılık şu şekilde ortaya konulmuştur: “HHBA’de yer alan her bir malın (204 mal) ağırlığı yerine, 12 mal grubunda toplulaştırılmış harcama ağırlıklar kullanılmıştır. Üstelik söz konusu çalışmada toplumsal gruplar için fiyat endeksi sadece TÜİK’in izinden giderek zincirleme Laspeyres formülü kullanılarak bulunmuştur. Oysa şimdi toplulaştırma yerine her bir malın kendi ağırlığı ve kendi fiyat endeksi kullanılarak daha detaylı ve gerçekçi bir analiz yürütülecektir”. Ancak HHBA’da mal fiyatlarıyla ilgili bilgi mevcut değildir. 1 nolu denklemdeki mal fiyatları TÜİK’in Türkiye için yaptığı genel fiyat endekslerinden alınmaktadır. Dolayısıyla fiyat bilgisi hane halkı bazında olmadığı için, öneri proje ekibinin daha önceki çalışmalarından önemli ölçüde farklılaşmamaktadır. Bu durum önerinin özgün değerini kısmen sınırlamaktadır. Öte yandan, Gürsel ve Altındağ (2010) tarafından yapılmış olan her bir %20’lik gelir grubu için farklı fiyat endekslerinin hesaplanmış olması ise, proje önerisinin %20’lik gelir grupları için fiyat endeksleri hesaplanması amacına benzemektedir. Proje önerisinde, literatürde benzer çalışmaların olduğuna kısaca değinilmiş olmakla birlikte, proje önerisinin özgün değeri net bir biçimde ortaya konulmamıştır. 	3,40
Türk halk kültürü alanındaki alan araştırmalarının kültürel değişme boyutunu dikkate alarak art zamanlı verilerin güncel verilerle mukayeseli bir şekilde çalışılması kültürel değişmenin hızını, iç ve dış etkilerini, niteliklerini, kültürün maddi ve manevi kısımları arasındaki ilişkiyi,  değişmeyi tayin eden etkenlerin neler olduğunu, şehirleşme eğilimini, özlemini veya karşıtlığını, haberleşme ulaşım, teknoloji, eğitim araçlarındaki değişimin yönünü, köy ekonomisinin durumunu, yaygın ve örgün eğitim imkanlarını, köyün ekolojik çevresini, yerleşme düzenini, aile yapısı ile soy-akrabalık ilişkilerini, 6360 Sayılı Yasaya göre idari örgütlenmesini, kurumlarını, törenlerini, sosyal ilişkilerini, küreselleşme, nüfus hareketlerini, doğa olaylarının sonuçlarını, genel siyasi durum gibi sosyal, kültürel, ekonomik değişme göstergelerinin bilimsel ölçütlerle proje çerçevesinde araştırılması özgün bilgi ve değerlerin ortaya konulmasını temin edecektir.   	5,00
Dünyada ve Türkiye'de yaşlı nüfusun genel nüfusa oransal olarak artmakta olması ekonomik ve sosyal izdüşümleri olan ve yaşlı nüfus ve onlarla etkileşim halinde olan sosyal gruplar ile özel çalışmalar yapılmasını gerektiren bir durumdur. Bu alandaki ihtiyaca cevap vermesi ve Türkiye'de az sayıda yürütülmekte olan yaşlı nüfus çalışmaları alanındaki boşluğu doldurması bakımından projenin özgün değeri olduğu düşünülmektedir. Türkiye'yi temsil kabiliyeti bulunan bir örneklem kullanılacak olması ve kentsel alanlara ek olarak kırda yaşayan yaşlıların da proje kapsamına alınmış olması projenin özgün değerini yükseltmektedir. Panel raporunu dikkate alarak revize projede gerçekleştirilmiş olan gerekli iyileştirmeler de özgün değere olumlu katkıda bulunmaktadır.	4,50
"Revize proje önerisinde önceki projeye kıyasla iyileştirmeler olmakla birlikte proje önerisi özgün değer açısından yeterli bulunmamıştır. Kayseri'de yaşayan Uygur kökenli topluluğun gündelik hayatta yeniden ürettikleri ritüellerin toplumsal ve kültürel hayatı nasıl etkilediğini anlamaya çalışacak olan bu çalışma etnografik yöntemin sağlayacağı verilerin ve içeriğin sosyoloji disiplini açısından ne denli önemli olduğunu vurgulamayı amaçlamaktadır. Yarım yüzyılı aşan bir süredir Kayseri’de yaşamalarına rağmen, Uygur topluluğunun endogamik topluluk yapılarını büyük oranda koruduğu, modern bir sosyal yapı ve organizasyon modeliyle de bütünleşerek oluşturdukları ritüel bir akrabalık bağı merkezinde topluluklarını devam ettirdiklerini iddia eden araştırmacılar,  mevcut Uygur Ritüellerinin, süregelen kültürel inşa sürecinin bir parçası olarak topluluğu, sosyal yapıyı ve kültürel değerler sistemini inşa ettiğini düşünmektedirler. Ancak Uygur topluluğunu modernleşme süreçlerinde bir ""geçiş toplumu"" olarak betimleyen araştırmacılar geçiş toplumu kavramı ile ne anlatmaya çalıştıklarını tam olarak ifade etmemişlerdir.  Teorik olarak oldukça zengin bir proje önerisi metni olarak görünmekle birlikte bu haliyle de önerinin sunduğu özgün değer iddiası yeterince açık ve anlaşılır bulunmamıştır.  Sosyoloji ve din sosyolojisi açısından değerlendirildiğinde ise proje başlığı ve amaçladığı araştırma özgün sayılabilir. Ancak örneklem açısından bakıldığında ise mikro-sosyoloji kapsamındadır ve genellemeler ve modellemeler yapılmasına elverişli değildir. Ritüel, Topluluk ve Modernleşme başlığı genel bir çerçeveye işaret etmekte, Kayseri'deki Uygurlar örnekleminden hareketle söz konusu süreçler arasındaki etkileşimi açıklamayı amaçlamaktadır. Bu anlamda önerilen araştırma yeni bilgi üretilmesine katkıda bulunabilir. Ancak yöntemsel açıdan bir yenilik getirme potansiyeli düşüktür."	3,33
Bu çalışmada özellikle XIX. yüzyıl Doğu kaynaklı çeviri faaliyetlerindeki Batı etkisinin araştırılması hedeflenmektedir. Bunun için öncelikle XIX. yüzyılda Doğu dillerinden hangi metinlerin çevrildiğinin belirlenmesi gerekir. Yürütücü bu çevirilerde hangi bakış açılarının egemen olduğunu anlamaya çalışacaktır. Ayrıca yine aynı yüzyılda Latince, Fransızca, İngilizce, Almanca, İtalyanca, İspanyolcaya yapılan Doğu kaynaklı tercümelerin bir envanteri çıkartılmak istenmektedir. Oluşturulacak envanterler birbirleriyle ve daha önceki yüzyıllarda yapılmış çeviriler ile karşılaştırılarak XIX. yüzyıl Doğu kaynaklı tercümelerdeki Batı etkisi araştırılmak istenmektedir. Bu proje, Hilmi Ziya Ülken’in “daha evvel pek ilgi görmemiş kimi metinler bu yüzyılda Türkçeye tercüme edildi” sözünden hareketle, başka bir deyişle proje yürütücüsünün de bizzat belirttiği üzere, “var olduğu ileri sürülen” bir Batı etkisini araştırmak üzere hazırlanmıştır. Ne var ki, Ülken ve onun bu sözünü aynı şekilde alıntılayan Saliha Paker ve Berrin Aksoy tarafından bu çevirilere ilişkin tek bir örnek dahi verilmemiştir. Dolayısıyla yapılacak envanter çalışmaları dışında, bu projenin özgün değeri diye nitelendirilebilecek bir yenilik / sonuç ile karşılaşılmayabilir. Projenin metodolojisinde ve uygulanabilirliğinde boşluklar bulunmaktadır. Projenin özgün değeri üzerinde biraz daha çalışma yapılmalıdır. Projede çok fazla ve bir proje çerçevesinde gerçekleştirilmesi mümkün olmayan hedef belirlenmiş, sorular sorulmuş, kaynak taraması için neredeyse bütün yazma kütüphaneleri sayılmıştır. Burada sınırlamaya gidilmelidir.  Proje önerisinin kaynakları yetersiz bulunmuştur. Kaynakçada teorik çalışmalar bulunmamaktadır. Çeviribilim alanındaki önemli yayınların kullanılması gerekmektedir. 	2,40
Türkiye'de kırsal alanda yaşayan yetişkinlerin etkili yurttaşlık nitelik ve davranışlarını araştırmayı hedefleyen proje önerisinin hem yurttaşlık hem kır/köy çalışmalarına özgün katkı yapma potansiyeli bulunmaktadır. İki farklı çalışma alanını birlikte ele almayı hedeflemesi açısından proje önerisinin özgün katkı yapma potansiyeline sahip olduğu değerlendirilmektedir.Önerilen araştırma vatandaşlığın farklı bağlamlarda farklı yönlere doğru evrilebileceği verili durumundan hareketle kırsal ve kentsel vatandaşlık arasında bir ayırım yapmaktadır. Kırsal bireylerin vatandaşlık algıları, birikimleri ve pratiklerine odaklanan araştırma konusu itibari ile özgündür. Ancak kırsal ve kentsel arasındaki etkileşim ve geçişkenliğin gün geçtikçe arttığı bir toplumsal gerçeklikle sadece kırsal yetişkinlere eğilmek ve kentsel yetişkinlikler ile karşılaştırmadan kaçınmak amaçlanan sonuçlara ulaşılmasını ve elde edilen verilerin yorumlanmasını güçleştirme riski taşımaktadır. Yurttaşlık Çalışmaları konusunda önemli bir kaynak niteliği olma potansiyeli taşıyan bu çalışmanın özgün değeri yüksektir. Ancak etkin yurttaşlık kavramının projenin hedefleri bakımından daha açık bir şekilde tanımlanmasında yarar vardır. Ayrıca projenin özgün değeri olarak sunulan “kadının konumu, rolleri ve yurttaşlık tanımlaması” kadın üzerine çalışan farklı disiplinler tarafından birçok yayında ele alınmıştır. Ancak öneride kadın üzerine yapılan çalışmalara atıf yoktur. En önemlisi proje önerisinin farkındalık yaratacak bakış açısı metne yansıtılmamıştır. Tüm bunlarla birlikte projenin özgün değerinin gerçekleşebilmesi, yönteminin uygulanabilirliği ile bağlantılıdır. 	4,00
Proje önerisi Türkiye’nin son 10 yıllık döneminde laiklik ve din eksenindeki kutuplaşmanın sosyolojik temellerini ortaya çıkarmayı hedeflemektedir. Öneride, ülkenin son yıllarda ciddi bir kutuplaşma sürecine girdiğini bu durumun sosyal bilimciler, köşe yazarları, siyasiler tarafından da sıkça dillendirildiğini, hatta Avrupa Birliği raporlarında bu konuda tespitlerin olduğu belirtilmiştir. Üzerinde bu kadar konuşulan bir konunun sosyolojik olarak incelenmesi gerektiği halde siyasal tanımlanıp değerlendirildiği için sosyolojik boyutlarının ortaya konulmadığı vurgulanmaktadır. Proje önerisi Türkiye'deki toplumsal hayata ilişkin tartışmalarda önemli yer tutan din ve laiklik ikilemini bir kutuplaşma ekseni olarak sorunsallaştırmaktadır. Daha çok siyasal retorik bağlamında gözlenen söz konusu kutuplaşmanın toplumsal mütekabiliyeti olduğu ön-kabulünden hareket eden araştırmacılar bu ön-kabulleri ile projenin potansiyel özgün değerinden uzaklaşmasına neden olmuşlardır. Özellikle dindarlık, laiklik ve sekülerlik kavramlarının içeriği, sınırları, etkileşimleri ve geçişkenlikleri göz ardı edildiğinden önerilen projenin bilimsel araştırmalara, toplumsal sorunların çözümüne, bilgi üretimine kuramsal ve tatbiki katkısının sınırlı olacağı düşünülmektedir. 	3,17
Proje önerisi incelendiğinde, bir önceki dönemde belirtilen bazı eksikliklerin giderildiği görülmektedir. Proje önerisinin amacı “sosyal bilgiler dersinde çocuktan çocuğa öğretim yaklaşımının nasıl uygulanacağını belirlemeye çalışmak” olarak ifade edilmiştir. Öneride, akran öğretimiyle çocuktan çocuğa öğretim yaklaşımı arasındaki benzerlik veya farklılığın ilgili alanyazın doğrultusunda yeterince ortaya konulmadığı dikkat çekmektedir. Proje yürütücüsünün de yazarı olduğu benzer bir çalışmanın yayımlanmış olması nedeniyle yapılacak yeni bir çalışmanın sosyal bilgiler öğretimi alanına uygulama çeşitliliği dışında bir yenilik getirmeyeceği değerlendirilmektedir. Ayrıca proje önerisinde çocuktan çocuğa öğretim yaklaşımının sosyal bilgiler alanında ilk uygulama örneği olacağı ifade edilmektedir. Bu ise projenin özgünlüğünü ortaya koymaktan çok kuramdan uygulamaya basamakları belirlenmemiş bir uygulama örneği olacağını göstermektedir.	1,40
Bu proje önerisinde, erken sosyal iletişim becerilerini değerlendirme ölçeğinin geliştirilmesi hedeflenmektedir. Araştırma mevcuda göre iyileştirme ve ilerleme sağlamaya yöneliktir. Erken çocukluk dönemi gelişim sürecinin ve kritik tüm basamakların geçilmesi ile ilgili verilerin aileler ve uzmanlarca izlenmesi ve olası risklerin değerlendirilmesi önemlidir. Özellikle müdahale, özel eğitim uygulamaları ve tanılama için kullanılacak nitelikli tüm araçlar bu kapsamda katkı üretebilecektir. Dil gelişimi farklı gelişim özelliklerinden (kişi içi) ve dış faktörlerden etkilenmektedir. Özellikle kalıtım, bakıcının niteliği ve uygulamalar, sosyo ekonomik düzey, ikamet, kardeş sayısı vb. doğrudan etkisi altındaki bir alan için önerilen uygulamaların niteliği sorun teşkil edecektir. Söz konusu ölçeğin kullanıldığı doktora tezi incelendiğinde, elde edilen formdan önerilen formun benzerlik ve farklılıkları yeterince ortaya konmadığı gibi, alanda kabul görmüş testlerden farklılıkları/üstün yönleri de ortaya konmamıştır. Mevcut ölçme araçları dışında erken sosyal iletişim becerilerinin ölçümü ile sağlanacak fayda sadece yorumlanarak verilmiş bu konuda bir karşılaştırma, üstünlük ya da yenilikle ilgili kazanımların neler olacağının bilgisi sistematik olarak sunulmamıştır.   Mevcut çalışma bir ölçek geliştirme değil uyarlama çalışmasıdır ancak öneri bir ölçek geliştirme projesi gibi sunularak, tartışmalar bu bağlamda sunulmuştur. Bu kurgu ölçeğin telif hakları ve kullanımı ile ilgili sorulara yanıt vermemektedir.  Mevcut ölçme aracının var olan ölçme ve değerlendirme yaklaşımlarına sağlayacağı ek katkı özellikle bu kapsamda elde edilecek norm değerleri ve cinsiyete bağlı hesaplamalar olarak açıklanmıştır. Bu konuda Türkiye için sağlanacak özgün katkı değerlendirmesi ve ölçeğin bu kapsamda tek araç olacağı ile ilgili değerlendirmeler revize edilmiş ancak örneklem küçüklüğü ile ilgili metodolojik tedbirsizlik bir ölçek geliştirme/uyarlama çalışmasının özgün değerini zayıflatmaktadır.  	1,40
"Proje önerisi seçilen araştırma konusu bakımından özgün olarak değerlendirilmiştir. Çalışmanın dijital vatandaşlık ile sosyal bilgiler eğitimini ilişkilendirmeyi amaçlaması; öğrenme-öğretme süreçlerine öneriler sunma ve alanyazına katkı sağlama potansiyeline sahip olduğunu göstermektedir. Ancak projenin yöntemindeki bazı eksiklikler/sorunlar projenin özgünlüğünü olumsuz yönde etkilemektedir. "	4,00
"Bu araştırma projesinin birinci temel amacı OSB’li çocukların göz izleme becerini inceleyerek OSB’li çocuklarda gözlemlenen sıra dışı göz izleme örüntülerini saptamak ve OSB’li çocukların ortak dikkat becerilerini geliştirmeye yönelik bilgisayar aracılı bir erken eğitim programı oluşturmaktır. Projenin ikinci temel amacı OSB’li çocukların sosyal iletişim becerilerini desteklemek amacıyla Ebeveyn Aracılı Ortak Dikkat Becerileri Erken Müdahale Programını oluşturmak ve iki eğitim programının birleştirilmesi ile oluşan Göz İzleme Temelli ve Ebeveyn Aracılı Ortak Dikkat Becerileri Erken Müdahale Programının etkililiğinin incelemektir. OSB'li çocukların sergiledikleri sosyal iletişim problemlerine erken dönemde müdahale ederek çocukların ortak dikkat becerilerinin desteklenmesine yönelik biri öğretim programı sunması açısında projenin önemli olduğu düşünülmektedir. Ancak aşağıda belirtilen noktaların projenin özgün değerini sınırladığı düşünülmektedir:Alanda öneride yazıldığı gibi OSB’li çocukların göz izleme becerilerini inceleyen çok sayıda araştırma bulunmaktadır. Bu çalışmanın 1. amacının alandaki çalışmalardan farkına ya da bu konuya ilişkin yeni ne yapılacağına dair bir açıklama bulunmamaktadır. Araştırmanın birinci amacının yapılacak göz izleme çalışması sonucunda bir erken eğitim programı hazırlanması olduğu yazılmıştır. Bu çalışma bulguları ile nasıl erken eğitim programı hazırlanacağı ifade edilmemiştir. Ayrıca sayfa 7'de göz izleme çalışmasından elde edilen bilgilerin projede geliştirilecek müdahale programında kullanılacağı belirtilmiştir. Sonuç olarak araştırmada 2 ayrı program hazırlanıp sonra bunlar birleştirilecek şeklinde bir bilginin yanı sıra 1. çalışma bulgularından geliştirilecek olan programda yararlanılacağı yönünde de bilgi bulunmaktadır. Verilen bilgilerin tutarsız olması proje önerisinin 2 temel amacı arasındaki ilişkinin tam olarak betimlenememesine neden olmaktadır. ""Göz izleme temelli ve ebeveyn aracılı ortak dikkat becerileri müdahale programı""nın temel stratejilerini içereceği ifade edilen (Ingersoll ve Dvortcsak, 2010 ve Schertz ve ark., 2013) programlardan farkının ne olduğu net bir şekilde tanımlanmamıştır. Ortak dikkat geliştirmede bilimsel dayanaklı ve ilişki temelli uygulamalara ilişkin güncel araştırmalara yer verilmemiştir. Ayrıca bu programların içeriğine ve araştırma bulgularına ilişkin bilgi sunulmamıştır. Ebeveyn aracılığıyla uygulanacak ve stratejileri belli olan bu program için neden göz izleme temelli denildiği açık değildir. Araştırmada göz izleme becerilerinin veri madenciliği teknikleri kullanılarak analiz edileceği ve bir sınıflandırma modeli kullanılacağı ifade edilmiştir. Ancak bu sınıflamanın her iki amaçla da ilişkisi kurulmamıştır. OSB'de sosyal ve iletişim becerilerinde sınırlıklarla kendini gösteren karmaşık bir durum olduğu için bu duruma yönelik hazırlanacak öğretim programlarının sadece ""ortak dikkat"" ve ""yüz tanımaya"" odaklanılması yerine oldukça kapsamlı farklı uygulamaları içermesi gerekmesine rağmen proje önerisinde bu noktalara değinilmemiştir.Otizm tanısı veya riski olanlar için kapsamlı bir değerlendirmenin gerekli olduğunu, bunu sağlamak için yalnızca farklı araçların kullanımının yeterli olmadığını, farklı kaynaklardan, ortamlardan ve zamanlardan gelen bilgilerin birleştirilmesi gerektiği bilinmektedir. OSB'nin tanılanması; durumun gelişimsel süreçlerde ortaya çıkması ve gelişimi bütün boyutlarıyla yaygın olarak etkilemesinden dolayı kapsamlı çalışmaları gerektirmektedir. Oysaki önerilen çalışmada otizm tanılama sürecinde sadece yüz tanıma becerilerine dayalı olarak süreç tanımlanmaktadır. Proje önerisinde ortak dikkatin mi yoksa sosyal iletişim becerilerinin mi inceleneceği net değildir. Ortak dikkat sosyal-iletişim becerisi olarak ele alınmaktadır, ancak projenin bazı yerlerinde sosyal iletişim becerilerindeki gelişmelerin izleneceği ifade edilmektedir. Proje önerisi ebeveyn aracılı olarak uygulanan bir programın etkisini incelemeyi amaçlamasına rağmen, araştırma amaçları ve soruları ebeveyn uygulamalarının kalitesini ve güvenirliğini incelemeyi içermemektedir. Ayrıca aile eğitim programının içeriği belirginleştirilmemiştir. "	2,00
"Bu projenin amacı, ilkokul 1-4. sınıf öğrencilerinden ÖÖG olan ve okuma problemi yaşayan öğrencilerin kelime tanıma, akıcı okuma, sözcük dağarcığı ve okuduğunu anlama boyutlarında okuma becerilerini geliştirmeye yönelik kaynaştırma ortamlarında kullanılabilecek müdahaleler geliştirip bu müdahalelerin etkililiklerini değerlendirmek ve araştırmalar sonucunda etkililiği belirlenmiş müdahalelerden oluşan bir okuma müdahaleleri paketi oluşturmaktır. Ancak aşağıda belirtilen nedenlerden dolayı araştırmanın özgün değerinin sınırlı olduğu düşünülmektedir:Araştırmanın bilimsel anlamı ve gerekçesi yeterince ortaya konulmamıştır.  Özel öğrenme güçlüğü olan bireylere yönelik olarak hazırlanmış öğretim modellerinin sınırlılıklarını ortaya konulmamış, geliştirilecek olan modelin farklı yönleri tartışılmamıştır.  Araştırmada kuramsal çevreye ilişkin bilgi verilmesine rağmen; araştırma kapsamını ve gerekçesini oluşturacak bilgilerde referans gösterilmediği görülmektedir. Örneğin, ""ÖÖG olan çocukların akranlarına göre daha zayıf okuma becerilerine sahiptir"" ya da  ""ÖÖG olan çocuklarsa sorun temelde metin seviyesinde değil kelime seviyesinde işlemle problemlerinden kaynaklanmaktadır."" Araştırmanın temeli, ÖÖG olan çocuklara okuma becerileri geliştirmeye yönelik müdahale programı geliştirmek olmasına rağmen alanyazında mevcut programlara ilişkin kuramsal bilgi ile bu programların etkililiğine ilişkin herhangi bir araştırma bulgusuna yer verilmemiştir. Proje önerisinde alanyazın taraması yapılmadan gerçekleştirilecek müdahalelerin sayısının ve içeriğinin belirlenmiş olması, belirlenme rasyoneli verilmediği için gerçekçi bulunmamıştır.Belirlenecek müdahalelerde ""gerekli uyarlamalar"" yapılacaktır bilgisi bulunmaktadır. Bu uyarlamaların ne ve nasıl olacağının netleştirilmesi (en azından olası uyarlamaların alanyazına dayalı olarak verilmesi) gerekmektedir.Alanda çalışılmış ve etkili olduğu gösterilmiş müdahale yöntemlerini tekrar ele alarak etkili olduğunun gösterilmesinin araştırmanın özgün değeri olarak ifade edilemeyeceği düşünülmektedir. "	1,60
Bu çalışmanın temel amacı, ortaokul öğrencilerinin matematik dersine karşı olan tutumlarını olumlu yönde geliştirmek, öz-yeterliklerini artırmak ve matematik kaygılarını azaltmak amacıyla hazırlanan bilinçli-farkındalık (mindfulness) temelli eğitim programının etkililiğini sınamaktır. Müdahale programları ile proje önerisinde ele alınan değişkenler (özellikle öz-yeterlik inançları) arasında kavramsal ilişki temellendirilmemiştir. Ayrıca bilinçli-farkındalık (mindfulness) temelli psikoeğitim çalışmasıyla öğrencilerin matematik dersine (sınavlarına) yönelik kaygılarının ortadan kaldırılabileceği ve müdahale etkisinin uzun süreli olacağı, bu yaklaşımın aynı zamanda son dönemde yaygınlaşan bir yaklaşım olduğu dile getirilmiştir. Bu haliyle özgün bir değer taşıdığı ileri sürülse de araştırmacının benzer bir çalışmayı sınav kaygısı üzerinde 2014 yılında yaptığı görülmektedir. Söz konusu çalışma ile proje önerisi arasındaki farklılıklar ifade edilmemiştir. Ulusal ve uluslararası değerlendirme ve sınavlarda ortaya çıkan tablo en önemli sorun alanlarında birisi olarak matematik eğitiminin yetersizliğine işaret etmektedir. Özellikle matematik kapsamında akıl yürütme becerileri ve yaşam becerileri geliştirmeye odaklanan eleştiri/sorunlar söz konusudur. Bu kapsamda öğrencilerin bilinçli farkındalık geliştirmelerine yardımcı olabilecek uygulamaların sağlayacağı katkı önemli ve öncelikli görülmektedir. Özellikle temel eğitim düzeyindeki öğrencilerin bu kapsama alınmış olması özgün katkı oluşturabilecek bir tercihtir. Öz yeterlik ve bilinçli farkındalık kaygı ve tutumlar bağlamında bir yordama yapabilmek için etkin şekilde kullanılabilecek seçimlerdir. Ancak araştırmanın özgün katkısının geliştirilebilmesi akademik başarı, okul ya da öğretmenden algılanan sosyal destek algısı, başarı/başarısızlık algısını ölçebilecek yapı ya da yapılardan alınacak ölçüm desteği ile daha anlamlı bir açıklama ilişkisine erişebilecektir. Özellikle sınav temelli eğitim uygulamaları dikkate alındığında bu kapsamdaki kaygı, ebeveyn ve öğretmen tutumlarının incelenmeden konuyu ele almak eksiklik oluşturabilecektir. Bu durum çalışmanın özgün değerini olumsuz etkilemektedir. 	2,25
Yükseköğretimde akademik kültür çalışmaları bağlamında projenin mimarlık alanında akademik kültür kavramını ortaya koyması önemli bulunmuştur. Ancak, öneride araştırılabilir nitelikte araştırma soruları ve bunların araştırılmasına uygun yöntemlerin belirlenmemiş olması projenin özgün değerini azaltmaktadır. Ayrıca, proje önerisinde akademik kültürün farklı bileşenleri net olarak ortaya konulmadığı ve hangi probleme çözüm sağlanacağı belirtilmediği için, projenin alanyazına katkısının da sınırlı olacağı değerlendirilmektedir.  Elde edilecek verilerden yararlanarak mimarlık eğitiminde akademik kültürle ilgili yeni perspektifler, politikalar ve stratejilerin nasıl geliştirileceği kuramsal olarak ortaya konulmamıştır. Proje yönteminin bu amaca hizmet etmeyeceği değerlendirilmektedir.	1,50
"Proje önerisinde projenin temel amaçları; Türkiye’de 1920-1946 yılları arasında devlet eliyle kurulmuş banka, ofis ve çeşitli devlet teşekküllerinin kuruluş ve evrilme dönemlerini incelemek, bu örgütlerin kuruluş aşamasında hangi yabancı örgüt modelleri örnek alınarak kurulduğunu incelemek, örnek alınan modellerde dönemin politik ve ekonomik bağlamının etkisini anlamak, örnek alınan modellerin zaman içinde nasıl biçimlendiğini (özgün kalmak / değişmek) incelemek ve bu kuruluşların 1950’de nasıl bir örgüt yapısına ve yönetim bilgisine sahip olduğunu anlamak şeklinde sıralanmaktadır. Konu, Türkiye için önemli bir tarihsel döneme ve bu dönemdeki yerel örgütsel formların oluşmasına veya taşınmasına yönelik olduğu için ilgi uyandırıcı olarak nitelenebilir. Ayrıca, örgütsel çalışmalar alanında son yıllarda giderek daha da fazla önem kazanan tarihsel yöntem ve tarihsel analiz amacı taşıdığı için gerek yöntem ve gerekse sonuçları bakımından da araştırmaya değer görülmektedir. Bununla birlikte, proje önerisinin mevcut tasarımında özgün değeri zayıflatan bazı unsurlar bulunduğu düşünülmektedir. Bu hususlar, detaylı bir şekilde aşağıda açıklanmaktadır.Proje başvuru formunda, proje amaçlarına ulaşılması durumunda yaratılacak özgün değerin, 2000’li yıllardan itibaren bir örgütsel form olma özellikleriyle ele alınan Türkiye’deki işletme gruplarının özgün yönlerinin anlaşılmasına katkı yapılacak olmasıyla ilişkili olacağı ifade edilmektedir. Ancak, proje önerisi bir bütün olarak incelendiğinde, proje önerisinde belirtilen amaçlara ulaşıldığında ortaya çıkan anlatının, ne yönüyle ve hangi sebeple Türkiye'deki işletme gruplarının özgün yönlerinin ortaya çıkartılmasına katkı sağlayacağına ilişkin bir açıklamaya rastlanmadığı görülmektedir. Ek olarak, Türkiye'deki işletme gruplarının anlaşılmasında 1920-1946 döneminin neden özel bir öneme sahip olduğu da açıklanmamaktadır. Buradaki eleştiri bir soru olarak ifade edilirse: Türkiye'deki işletme gruplarının anlaşılması için Cumhuriyet'in ilk döneminin 1950 sonrası döneme göre nasıl bir özel önemi bulunmaktadır? Boratav (2008), Türkiye'de devletin iktisat politikalarını dönemlere ayırırken 1923-1939 arası dönemi, korumacı-devletçi sanayileşme dönemi olarak, savaş sonrası 1946-1953 dönemini dünya ekonomisiyle farklı bir eklemlenme denemesi olarak, 1954-1961 aralığını tıkanma ve yeniden uyum dönemi olarak, 1962-1976 dönemini içe dönük, dışa bağımlı genişleme dönemi olarak, 1980-1988 arasını sermayenin karşı saldırısı dönemi olarak, 1989-2007 aralığını ise uluslararası finans kapitalin egemenliği dönemi olarak adlandırmaktadır. Farklı kaynaklarda farklı sınıflamalarla karşılaşmak mümkün olmakla birlikte, Türkiye'deki işletme gruplarının anlaşılmasında eğer tarihsel bir analiz gerekliyse bunun tarihin belli bir kesiti alınarak değil, bütüncül bir şekilde yapılması gerektiği ifade edilebilir. Öte yandan, eğer dönemsel bir kesit alınacaksa, bu bağlamda 1950 öncesinin de dönemlere ayrılmasının gerekli olduğu düşünülmektedir.Proje başvurusunun konu, kapsam ve literatür özeti bölümü incelendiğinde, araştırma önerisinin amaçları doğrultusunda ortaya çıkacak anlatının kısmen yazıldığı görülmektedir. Henüz araştırma yapılmadan bu kısıtta dahi olsa anlatılabilen bir yapının özgün değerinin kısıtlı olacağı düşünülmektedir. Proje önerisinin bu başlığı altında, araştırma önerisinin katkılarından birinin Türk iş sisteminin 1950 sonrası gelişiminin incelemesine kaynaklık edecek bilgiler üretmek olduğu belirtilmektedir. Ancak, 1950 öncesinden bilgi aktarımı olup olmadığının veya bunun nasıl gerçekleştiğinin Türk iş sistemiyle ilgili yazına tam olarak ne türden katkılar sunacağı açıkça belirtilmemiştir. Kuramsal arka planda, araştırma sorusunun ilgili literatüre atıfla savunulması, yani araştırma sorusunun bir soru olduğunun, bir cevap gerektirdiğinin ve verilecek yanıta ihtiyaç duyulduğunun gösterilmesi daha faydalı olabilirdi. Keza, yürütücü, uluslararası örgütsel tarih dergilerinden birinde yayın hedeflediğini belirtmektedir. Ancak, önerilen projenin ilgili yazındaki hangi eksiklikleri gidereceği hakkında bilgi verilmemektedir. Bu yapılırken belirli kuramların (örneğin yönetim bilgisinin yayılımı, eski kurumsalcılık, makro kurumsal kuram ya da kurumların kuruluşu ve gelişimini incelemek, ortaya çıktıkları dönemde etkin olan farklı aktörlerin mücadelesi ile nasıl şekillendiklerini anlamak bağlamında kurumsal iş yazını) faydalı bir teorik çerçeve sunabileceği ifade edilebilir. Bu bağlamda, araştırma önerisinin özgün değerini zayıflatan en önemli hususun, araştırmanın arka planında herhangi bir kuram bulunmaması ve elde edilecek neticenin hangi kurama ya da kuramlara ne şekilde katkı yapma potansiyeli taşıdığının ifade edilmemesi olduğu söylenebilir. Bu konuyla ilgili olarak, proje başvuru formunda araştırma sonuçlarının, ""ileride yapılacak kuramsal çalışmalar için ilginç araştırma soruları geliştirilmesine ve daha güçlü görgül çalışmalar tasarlanmasına katkı sağlayacağı,"" iddia edilmekte ancak bunun hangi kurama ilişkin çalışmalara ve ne şekilde katkı sağlayacağı belirtilmemektedir.Son olarak, incelenecek yönetim uygulamalarının önemli ölçüde ithal uygulamalar olduğu belirtilmekle birlikte, bunların kaynaklandığı bağlamlarla veya uygulamaların kendi tarihsel gelişme süreçleriyle ilgili nasıl bir inceleme yapılacağı anlatılmamaktadır. Eğer mümkünse, ithal edilen kurumların kendi ülkelerindeki evrimleri ile ilgili bilgi sahibi olunması, Türkiye'de yaşanan evrilmenin kendine özgü boyutlarınının gün ışığına çıkarılmasına katkı sağlayabilir."	2,33
"Proje önerisi otel işletmelerinde kalite endeksi geliştirme bağlamında iç müşteriler olarak işgücü memnuniyetini dış müşteriler olarak da müşterilerin memnuniyetini gözeterek yeni bir sistem geliştirmeyi amaçlamaktadır.Literatür yüzeysel olarak taranmış ve analitik bir inceleme yapılmamıştır. Örneğin, projenin literatürde hangi boşluğu nasıl dolduracağı ifade edilmemiştir. Dolayısı ile projenin bilimsel bilgi birikimine katkısı belli değildir. Proje daha çok var olanın geliştirmesine odaklanmıştır. Proje önerisi, ulusal bazda bir kalite endeksi geliştirmek üzerine yoğunlaşmaktadır. Fakat bu aşamanın öncülü olarak uluslararası literatürde otel işletmeleri bazında yapılmış kalite ölçekleri göz ardı edilmiştir. Özgün değerin ortaya konulması için, yapılmış olan bu çalışmalarda olmayan hangi hususların otel yönetimi boyutunda irdeleneceği açıklanmamıştır. Örneğin; (Knutson, B., Stevens, P. Wullaert, C., Patton, M. and Yokoyama, F. (1990), “LODGSERV: A service quality index for the lodging industry”, Journal of Hospitality and Tourism Research, Vol.14 No.2, pp. 277-284.) konaklama alanındaki kalite çalışmalarına ışık tutan araştırmasından bahsedilmemiştir. Tatmin ve sadakat ilişkisi birçok çalışmada incelenmiştir. Bu ilişkiyi özellikle özgün bir katkı olarak ifade etmek anlamlı değildir. Dünya geneline göre, Türkiye’nin yıldızlama sisteminde otel kalite endeksinin olmadığı fakat dünyada benzer örneklerin olduğu öne sürülmektedir. Ancak proje önerisinde bu çalışmalar incelenmemiştir. Benzer örnek varsa, bu çalışmadaki özgün katkı ne olacaktır sorusunun yanıtı mevcut değildir.Bu çalışmayla “'otel işletmelerinde tatil yapan yerli ve yabancı turistler ile işgörenlerin beklenti ve memnuniyet düzeylerinin belirlenerek kalite ölçütlerinin somut değişkenlerle ortaya konulmasının” mümkün olacağı belirtilmektedir. Net olarak ifade edilemeyen ve çelişkili bu açıklamalardan projenin özgün değeri tam olarak anlaşılamamıştır. Bu açıklamalardan projenin otel kalite endeksi veya modeli geliştirmek gibi bir özgün değeri amaçladığı tahmin edilmektedir. Özgün değeri ortaya koyabilmek için otel kalitesi ile ilgili literatür yeterince gözden geçirilmemiştir. Projede öne sürülen modelde tüketici tatmin ve bağlılığı ön plana çıkarken projenin asıl amacının kalite endeksi geliştirmek olduğu vurgulanmıştır. Bu husus projenin özgün değerini zayıflatan önemli bir çelişki olarak görülmektedir. Otele özgü olması projeye biraz özgünlük kazandırsa da ilgili pek çok lisansüstü tez ve proje çalışması bulunmaktadır. Otel çeşitlerine göre alt grup sınıflandırmalarla (örneğin butik otel vb. gibi) projenin özgünlüğünün arttırılabileceği düşünülmektedir."	2,17
"Önerilen proje Konya Ovası Projesi (KOP) Bölgesinde (Konya, Aksaray, Niğde, Karaman) aile çiftçiliğinin mevcut durumunu incelemeyi hedeflemektedir. Ayrıca ""yoksul ve yoksun işletmelerde yenilikçi çiftlik sistemlerinin ortaya konulması ve uygulanması"" proje hedefleri arasındadır. Projenin özgün değerine ilişkin yapılan tespitler şöyledir: Proje önerisinde araştırma sorusu/sorularının tam olarak ne olduğu anlaşılmamaktadır. Yenilikçi çiftlik sistemleri özgün bir kavram gibi görünse de burada kastedilenin ne olduğu tam belli değildir. Tarım işletmelerinin tanımlanması, sınıflandırılması ve tipolojilerinin belirlenmesinin araştırma sonuçlarına katkısının ne olacağı yeterince açıklanmamıştır. Proje önerisinde geniş bir literatür sunulmuş ancak araştırma sonuçlarının ilgili literatüre hangi katkıyı sağlayacağı yeterince değerlendirilmemiştir."	2,60
"Projenin amacı, Antalya ili özelinde, medikal turizm için küresel değer zinciri analizi yapılmasıdır. Buna göre, projede Antalya'daki medikal turizm örgütlenme biçimi, farklılıkları, devlet türünün etkisi, kentte mevcut bulunan turizm türü ile entegrasyon biçimi ve yarattığı yönetişim türlerinin araştırılacağı ifade edilmektedir. Ancak, literatür taraması tamamlanmadığından değer zincirinde yer alan ilgili diğer değişkenler ve aralarındaki ilişkiler net olarak ortaya konmamıştır. Bu sebeple, projenin özgün değeri anlaşılamamaktadır.  Konu, kapsam ve literatür taraması birbirinden ayrıştırılmamıştır. Konu ve kapsam literatür taramasının içinde verilmiştir. Projenin konu ve kapsamı belli oranda Amaçlar ve Hedefler başlığı altında verilen açıklamalardan anlaşılmaktadır. Bu durum projenin konu ve kapsamının tam olarak anlaşılamamasına neden olmaktadır. Proje ekibinin daha önce yapmış olduğu çalışmalar göz önünde bulundurulduğunda, bu öneride  iyi kurgulanmış hipotezler geliştirmesi beklenirdi. Örneğin proje ekibinin:a) Erkus¸ -Ozturk, H. Ve Terhorst, P. 2010. “Variety of Modes of Governance of a Global Value Chain: The Case of Tourism from Holland to Turkey” Tourism Geographies Vol. 12, No. 2, 217-245, May 2010b) TÜBİTAK ""Turizm Kümesi Ağ İlişkilerinin Algılanan Küme Performansına Etkilerinin Sistematik Bir Model Temelinde Analizi: Antalya Turizm Kümesi"" (112K116) başlıklı çalışmaları projenin teorik çerçevesini önemli ölçüde kapsamaktadır. Nitekim yöntem başlığı altında söz konusu çalışmaların veri toplama araçlarının bu çalışma için de kullanılacağı ifade edilmiştir.  Medikal turizm, turizm ürünün çok özel bir türüdür. Dolayısıyla teorik altyapının daha yapılandırılmış bir şekilde verilmesi beklenmektedir."	2,83
"Projede, Dokuz Eylül Üniversitesi Tıp Fakültesi Hastanesi Yoğun Bakım birimi için işlem bazlı maliyet sistemi geliştirilmesi ve performans kriterleri oluşturulması amaçlanmaktadır. Dolayısıyla, proje bir araştırma projesi olmaktan çok işlem bazlı maliyetleme sisteminin bir hastaneye uygulanmasıdır.Çalışma için proje ekibi her ne kadar “yeni” ifadesini kullanmışsalar da, proje ekibinin de ifade ettiği üzere benzer çalışmalar ""Faaliyet Tabanlı Maliyetleme"" adı altında yapılmıştır. Araştırmacıların ileri sürdüğü işlem maliyetlerinin dikkate alınması şeklinde çalışmaya yön verilmesi, faaliyet tabanlı maliyetleme konusuyla tamamen ayrıştırılabilir nitelik taşımamaktadır. Dolayısıyla faaliyet tabanlı maliyetleme konusunda gündeme gelen dağıtım anahtarının ne olacağı, ne kadar olacağı, hangi faaliyetlerin maliyetlerinin ne düzeyde oluşabileceğine ilişkin güvenilir sonuçlar ve verilerin elde edilmesi vb. sorunlar bu araştırmada da gündeme gelecektir. Bu nedenle bu tür eksikliklerin giderilebilmesi için mevcut proje güvenilir sonuçlar içermeyecektir. Faaliyet tabanlı maliyetleme ile benzerliği de dikkate alındığında projenin özgün değer yaratabilme potansiyeli zayıflamaktadır. Çalışma özgün bir araştırma projesi özelliği göstermekten daha çok, multidisipliner, uygulamaya yönelik bir çalışma örneği olarak karşımıza çıkmaktadır. Diğer taraftan çalışma ile performans ölçüm metodolojisine nasıl bir yenilik getirileceği anlaşılamamıştır. Yukarıda belirtilen hususlar çerçevesinde projenin özgün değerinin yetersiz olduğu düşünülmektedir."	1,50
Türkiye’de kişisel değerler ve gıda temelli yaşam tarzlarının, gıda temelli davranış üzerine etkilerini ölçen bir çalışmanın ilk kez gerçekleştirilecek olması nedeniyle çalışma orijinallik taşımaktadır. Bu açıdan bakıldığında, özellikle ulusal/uluslararası yayın potansiyeli yüksektir. Ancak, daha da önemlisi gıda temelli yaşam tarzlarının gıda seçimi ve gıda temelli davranış ile ilişkilendirilerek elde edilecek bulgu ve sonuçların sağlıklı beslenme alışkanlığı kazandırmaya yönelik somut davranış değişikliklerini hedefleyen gıda politikalarına dönüştürülmesinin sağlanmasıdır. Bu yönüyle özgün bir çalışmadır.Ayrıca, Türkiye’de istatistiki bölge birimleri sınıflandırmasına göre 12 bölgede yaşayan tüketicilere odaklanmıştır. Bu alanda böylesine geniş kapsamlı bir çalışma olması açısından da özgündür.	4,60
Projede sağlık turizmi ile ilgili literatür yeterince gözden geçirilip araştırma problemi ya da konusu net olarak ortaya konulmadığı için araştırmanın tam olarak özgün değerinin ne olduğu anlaşılamamaktadır. Proje önerisine göre: yabancı hastaların sağlıkta hizmet kalitesi algılamalarının ölçülmesi, algılanan fedakarlık ve müşteri tatmininin ölçülmesi, medikal turizm için tüketicilerin yer seçerken algıladıkları risklerin tespit edilmesi,illerin turizm potansiyelinin belirlenmesi, tüketicilerin medikal turizme duyulan ilgisinin araştırılması, yabancı hastaların tedavi amacıyla ülkemizi ve bulundukları illeri tercih etmelerini sağlayan faktörlerin tespit edilmesi, müşterilerin medikal turizmine ilgilerinin arttırılması, kamu hastanelerinin medikal turizme katkısı, medikal turizmde karşılaşılan olası sorunlar ve çözüm önerilerinin belirlenmesi, medikal turizm faaliyetlerinin Türkiye'deki uygulamalarını ve elde edilen geliri arttırarak, medikal turizm sektöründe Türkiye'yi rakip ülkelerin önüne geçirebilecek çözüm önerilerinin geliştirilmesi gibi çok fazla, birbirinden çok farklı amaçlar sıralanmış ancak araştırma modeli, hipotezler ve yöntem bölümünde yapılan açıklamalar birlikte değerlendirildiğinde proje çıktılarının bu amaçlara hizmet etmeyeceği kanaatine varılmıştır. Öte yandan proje başlığı, amaç ve hipotezlerinde “farkındalık” ile “ilgi” kavramlarının birbirine karıştırıldığı ve bu kapsamda proje önerisinin hazırlanmasında özensizlikler olduğu göze çarpmaktadır.Literatürde Türkiye'de illerin sağlık ve medikal turizmde potansiyelini ortaya koyan ve geliştirilmesi için önerilere yer veren özellikle Sağlık Bakanlığı tarafından hazırlanmış raporlar mevcuttur. Keza sağlıkta hizmet kalitesini araştıran çalışmalar sınırlı da olsa yapılmıştır. Yukarıda yapılan açıklamalar ışığında projenin özgün değerinin yetersiz olduğu düşünülmektedir.  	1,17
"Proje önerisinde, toplumsal mantıkların farklı sektörlerde örgüt kültürlerini nasıl şekillendirdiğinin inceleneceği belirtilmektedir. Öneride, örgütsel kültürün kaynaklarının örgüt içinde olabileceği gibi örgütsel alanda da olabileceği; örgütsel alanlarda toplumsal düzeydeki kurumsal mantıkların farklı ölçüde etkili olacağı; buna bağlı olarak örgüt kültürlerinin örgütsel alanlar arasında veya bir örgütsel alanın içinde örgütler arasında farklı şekillerde biçimleneceği öne sürülmektedir. Öneride, toplumsal mantıkların örgütsel kültürle ilişkisine dair araştırmaların yazında bulunmadığı da belirtilmektedir. Proje öneri formu ve teslim edilen değişiklik bildirim formu incelendiğinde projenin söz konusu açılardan sınırlı ölçüde geliştirildiği anlaşılmaktadır. Ancak:1. Kurumsal mantıklar ve örgüt kültürüne ilişkin açıklamalar geliştirilmiş olsa da ve örgüt kültürünün fonksiyonel bir yaklaşım içerisinde çalışılıyor olacağı ifade edilse de, proje formunda ""örgüt kültürünün dağınıklık arz edebilecek ve her örgüt içinde ayrı bir şekilde oluşabilecek anlamlar sistemi bu projenin kapsamı dışında kalmaktadır"" denilerek çalışmanın sosyal yapılandırmacı perspektifle değil işlevselci paradigma ile yapılacağı anlaşılmaktadır. Seçilen yöntem ve aynı anda çok sayıda örgütsel alan veya sektörde bulunan çok sayıda örgüte niceliksel bir bakış açısı ve bir anket kullanarak bakılacak olması, çalışmanın işlevselci bakışla ilerleyeceği kabulünü kuvvetlendirmektedir. Eğer, başvuruda belirtildiği şekliyle her bir örgüt kültürünün her bir örgütte farklı olabilecek kısımları tasarım itibariyle kapsam dışında bırakılırsa, daha sonra ulaşılan muhtemel bir eşbiçimlilik iddiası ikna edici olmayabilir. Ayrıca, bu bakış açısının kurumsal mantık kavramına bakış açısını nasıl etkileyeceği ve sınırlandıracağı, dolayısıyla da bakış açılarının arasındaki meta kuramsal uyumsuzluğun nasıl çözüleceği yapılan açıklamalara karşın anlaşılamamıştır.Buna ek olarak, proje yürütücüsü bir önceki panel raporunda önerilen, örgütlerin kurucuları, kuruluş koşulları, teknoloji, yaş vb. değişkenlerin dikkate alınmasının projeyi odağından büyük ölçüde saptıracağını ifade etmektedir. Ancak, güncellenen başvuru formunda, yöntem bölümünün son satırında, firma büyüklüğü, sektör, firma yaşı, firmanın kullandığı teknoloji vb. faktörlerin kontrol değişkeni olarak dikkate alınacağı ifade edilmektedir. Bu iki ifade arasındaki çelişkinin ortadan kaldırılması uygun olacaktır. Ayrıca dikkate alınacak kontrol değişkenlerinin hangi gerekçeyle analize dahil edilecekleri, öngörülen ilişkiyi ne şekilde etkilemelerinin beklendiği, nasıl ölçüleceği gibi hususların kuramsal arka plan (ve yöntem) bölümlerinde açıklanması faydalı olacaktır.2. Proje önerisinde sektör ve örgütsel alan kavramlarının eşdeğer kullanımı algısına yol açacak ifadelerin düzeltildiği anlaşılmaktadır. Ancak, örgütsel alanlarda yalnızca benzer iktisadi faaliyetlerde bulunan örgütler değil bunlarla yapılandırılmış ilişkileri olan başkaca örgütler ve aktörler de bulunur. Eğer bir sektördeki örgütlerin kültürlerinin biçimlenmesinde örgütsel alanın etkileri incelenecekse bu türden aktörlere de açıklayıcı çerçevede yer vermek gerekir. Öte yandan, halihazırda bir sektördeki örgütlerin aynı zamanda aynı örgütsel alanlarda olacakları örtük bir şekilde varsayılmaktadır. Oysa ki bir sektörün belirli alt sektörlerindeki örgütler, bazı örgütsel alanları paylaşsalar bile, aynı zamanda farklı açılardan farklı örgütsel alanlarda da bulunabilirler. Dolayısıyla, eğer örgüt kültürünü etkileyecek çevresel değişkenlerin en aza indirilmesi hedefleniyor ise, ilgili sektörleri kesen örgütsel alan veya alanlar da belirlenerek aynı örgütsel alanlarda ve aynı sektörde bulunan örgütler seçilerek incelenecek ilişkiyi etkileyebilecek diğer faktörler hesaba katılmalıdır. Halen çalışma belirli bir sektörde inceleyeceği örgütleri içinde bulundukları örgütsel alana göre sınırlandırmamaktadır. Böyle bir sınırlandırma, işgücü gerektirdiği için, çalışmanın kapsadığı sektörlerin sayısını daha da azaltmak sonucunu verebilecek olmasına karşın, incelenen sektörlerde çalışmanın özgünlüğünü ve açıklama gücünü artıracaktır. 3. Önerideki bir diğer kavramsal sorun ise sektörlerdeki hakim mantıkların neden farklılaştığının (veya farklılaşmasının beklendiğinin) açıklanmamasıdır. Önceki panel raporunda, araştırma önerisinde yer verilen hipotezlere ilişkin, futbol endüstrisinden bir örnek verilerek, öne sürülen hipotezlerin mantığı sorgulanmıştır. Proje önerisi değişiklik bildirim formunda, bahsi geçen konuya ilişkin, araştırmanın amacı zaten örgüt kültürlerinin kurumsal mantıklara bağlı olarak ne derece farklılaştığını/benzeştiğini ortaya koymaktır denilmektedir. Revize edilen başvuru formu incelendiğinde, hipotezlerde halen bir örgütsel alanda bir kurumsal mantık hâkim olduğunda o alanın içerisinde yer alan bir sektördeki örgütlerin örgüt kültürlerinin daha yüksek oranda benzerlik taşıyacağı öngörülmektedir. Bu noktada, önceki panel raporunda bu durumla uyuşmazlık gösterdiği ifade edilen örneğin tartışmaya konu edilmediği anlaşılmaktadır. Eğer bu noktada proje yürütücüsünün dayanağı konuya ilişkin görgül kanıt bulunmaması ise, belirli bir önermenin/hipotezin tartışılması noktasında konuya ilişkin mantıksal akıl yürütmelerin de bir dayanak oluşturacağını belirtebiliriz. Bu bağlamda önerilen, önceki panel raporunda verilen örnekteki gibi durumların (piyasa mantığının hâkim olduğu futbol endüstrisinde görülen örgüt kültürü çeşitliliği) araştırma hipotezleri ile çelişirliğinin ortadan kaldırılmasıdır.Önceki panel raporunun özgün değer bölümünün son kısmında, sağlık alanından bir örnek verilerek, birbirinden farklı kurumsal mantıkların örgüt içinde farklı düzeylerde, farklı birimlerde etkili olma potansiyelinden bahsedilmiştir. Burada ifade edilmek istenen, tam da proje önerisinde ifade edildiği gibi, toplumsal sektörlerden hareketle oluşmuş, kendi içinde alternatif mantıklar içeren kurumsal mantıkların aynı anda söz konusu olabileceğidir. Örneğin, bir sektörde yer alan örgütler aynı anda hem piyasa mantığından hareketle ortaya çıkan alternatif kurumsal mantıklara hem de aile (ya da din) toplumsal sektöründen hareketle ortaya çıkan yine kendi içinde alternatifli kurumsal mantıklara aynı anda konu olabilirler. Araştırma önerisi bu gibi durumları tartışmaya konu etmemektedir.4. Mantıklarla örgüt kültürü arasındaki ilişkinin kavramsallaştırılmaması proje önerisinde tespit edilen bir diğer sorundur. Proje önerisi bu ilişkinin keşfine yönelik olarak hazırlanmıştır. Ancak, söz konusu ilişkinin incelemeye değer olduğunu göstermek için kurumsal mantıkların örgütsel alanlarda hangi süreçleri ve buna bağlı olarak örgüt kültürlerini nasıl şekillendirdiklerine dair fikirlerin de sunulması gerekir. Öneride örgütsel alanlarda birden fazla kurumsal mantığın bulunmasının olası etkilerine dair fikirlere yer verilmektedir. Ancak, bunlar hem yazında daha önce incelenmiştir hem de bunların şimdiye kadar incelenen örgütsel özelliklerden veya uygulamalardan farklı olarak örgüt kültürüyle nasıl ilintili oldukları açıklanmamaktadır. 5. Çalışmanın başarısı açısından, örgüt kültürünü etkileyebilecek belli başlı faktörlerin kontrol değişkeni olarak kullanılması önem taşımaktadır, ancak mevcut çalışmada örgüt kültürünün zaman içinde evrildiği dikkate alınmamaktadır. Öneriden anlaşılan, sektörlerdeki hakim mantıkların mevcut örgüt kültürünü nasıl şekillendirdiğinin inceleneceğidir. Oysa, bir örgütün mevcut kültürü kurulduğu dönemde ve Marquis ve Tilcsik’in (2013) belirttiği bir başka “duyarlı döneminde” sektöre hakim mantık tarafından da şekillendirilmiş olabilir. Gelecekte, savlanan ilişkinin daha iyi anlaşılabilmesi için örneğin örgütsel alandaki kurumsal mantığın taşıyıcılarının kimler olduğu, bunların örgüte nasıl taşındığı ve örgüt kültürünün şekillenmesinde hangi aktörlerin aracı rol oynadığı kapsam içine alınabilir. Yöntemsel olarak kurumsal mantığın taşıyıcılarının yorumlama ve anlamlandırma sistemlerinin örgüt kültürüne etkisinin nasıl ayrıştırılacağı da yanıtlanması gereken bir diğer husustur."	2,00
"Önerilen projede ülkemizde medikal sektörde faaliyet gösteren küçük ve orta boy işletmelerin (KOBİ'lerin) dış ticaret yapısının incelenerek, dış piyasalarda rekabet gücünü arttıracak politika önermelerinin ortaya çıkarılması amaçlanmaktadır. Projede tanımlandığı şekilde medikal sektör ""eczacılık ürünleri"" ile ""tıbbi ve cerrahi alet ve cihazları""nı kapsamaktadır. Önerilen projede bir sektör analizi yapılması planlanmaktadır. Buna göre, Türkiye'de medikal sektörün dış ticaret performansı incelenecek ve anket çalışması ile sektörün ihracatını artırıcı ve/veya ithal bağımlılığını azaltıcı politika önerileri geliştirilecektir. Türkiye gibi gelişmekte olan ülkelerde KOBİ’lerin ihracatının belirleyenleri ve ihracatlarının arttırılması için alınması gereken önlemler konusunda üzerine yoğunlaşan çalışmalar yapılması hiç şüphesiz önemlidir. Ancak, bu tür çalışmaların amacına ulaşabilmesi için çalışma konusu sektörün çok dikkatli seçilmesi gerekmektedir.  Medikal sektör yoğunlaşma oranının çok yüksek, büyük firmaların hakim olduğu dolayısıyla KOBİ’lerin yaygın olarak yer almadığı bir sektördür. 2006-2010 yıllarında ilk 5 ve 10 firmanın paylarının toplamı, sırasıyla %32-36 ve %53-60 aralıklarında seyretmiştir.(http://www.rekabet.gov.tr/File/?path=ROOT%2FDocuments%2FSekt%C3%B6r+Raporu%2Filacrapor.pdf)İlaç Endüstrisi İşverenleri Sendikası verilerine göre, Türkiye ilaç sektöründe 300'den fazla firma faaliyet göstermekte olup bu firmaların 56 tanesi uluslararası firmalardır (http://www.ithalatihracat.biz/?pnum=465). Üstelik ilaç ve eczacılık sektörünün Türkiye’nin toplam ihracatı içerisindeki payı çok düşüktür ve rekabet gücümüzün olmadığı bir sektördür (http://www.sedefed.org/documents/SEDEFED_REF_DIS_TICARET_2009.pdf ).  Yoğunlaşma oranının bu kadar yüksek olduğu bir sektörde zaten Türkiye’nin ihracatı içerisinde payı düşük olan bir sektörün ihracatının çok küçük bir kısmını KOBİ’lerin yapması muhtemeldir. Bu nedenle bu tür yapısal özellikleri olan bir sektör için firmalara yapılan anket ve anket sonuçlarına dayanan tahminlerle ihracatın belirleyenlerinin analizi gibi büyük ölçekli bir projenin KOBİ’lerin daha yaygın olduğu ve rekabet gücünün hiç değilse orta düzeyde olduğu sektörler üzerine yapılması anlamlı olacaktır. Buna ek olarak, proje önerisi medikal sektöründe firmaların ihracatçı olma seçimi ve ihracat performansı belirleyicilerini tespit etmek üzere anket çalışması ve veri analizi önermektedir. Mevcut literatürde genel olarak firmalar için bu analiz birçok ülkede ve Türkiye'de yapılmış durumdadır. Öneride, medikal sektörü bu sonuçlardan ayrıştıran ve ayrıca incelenmesi gerektirecek yeterli bir gerekçe sunulmamaktadır. Bu bağlamda, medikal sektörde KOBİ’lerin öncü rolü, etki alanı, büyük oyuncuların etkisi vb. unsurlar belirtilmediği için böyle bir çalışmanın sektöre olan etkisinin gücü öngörülememektedir. Ayrıca çalışmanın oldukça zengin bir kaynakçası olmasına rağmen medikal sektöre ait hiçbir çalışmaya yer verilmemektedir. Tüm bu nedenlerle, önerilen projenin özgün değerinin sınırlı olduğu düşünülmektedir."	2,17
"Proje önerisi, Crouch ve Ritchie (2003, 2010) tarafından geliştirilen “destinasyon rekabetçiliği” modelini kullanarak, Antalya destinasyonunun rekabet açısından güçlü ve zayıf yönlerinin tespit dilmesine, fırsatların ve tehditlerin anlaşılmasına özgün katkı sağlama potansiyeline sahiptir. Ancak araştırmanın amacı konusunda çelişkiler bulunmaktadır. Proje önerisinde;Antalya için destinasyon rekabetçiliği modeli geliştirilecektir Proje ile Antalya destinasyonun rakipleri içerisindeki konumu ortaya çıkarılması sağlanacaktır Bu araştırmada Crouch ve Ritchie (1999) tarafından geliştirilen destinasyon rekabetçiliğinin kavramsal modeli dikkate alınacaktırLiteratürde var olan destinasyon rekabetçiliği ile ilgili modeller Antalya destinasyonuna uyarlanarak araştırma modeli oluşturulması planlanmıştırgibi ifadeler projenin amacını belirsiz hale getirmektedir. Yeni bir modelin mi oluşturulacağı, vurgulandığı gibi belirli bir modelin mi kullanılacağı, başka destinasyonlarla  Antalya destinasyonunun karşılaştırılıp karşılaştırılmayacağı netleştirilmelidir. Projenin, Crouch ve Ritchie (2003, 2010) tarafından geliştirilen “destinasyon rekabetçiliği modeli”ni kullanarak Antalya destinasyonunu değerlendirdiği takdirde özgün bir değerinin olacağı düşünülmektedir.Projenin amacı, Antalya'nın bir turizm destinasyonu olarak, rekabetçiliğinin incelenebilmesine olanak sağlayacak yeni bir kuramsal model geliştirilmesi ve bu modelin ölçülmesidir. Ancak, konu ile ilgili literatürde var olan modellere değinilmesine rağmen, bu modellerin projeye nasıl yansıtılacağı açık ve net olarak belirtilmemiştir.Proje başlığının “Antalya’nın Destinasyon Rekabetçiliği Açısından İncelenmesi ve Sürdürülebilir Destinasyon Rekabetçiliği Modeli Geliştirilmesi” ifade ettiği araştırma kapsamında özellikle sürdürülebilir destinasyon rekabetçiliği açısından yeterli ampirik araştırma bulunmamaktadır. Bu bağlamda projenin kısmen bir özgünlüğünün olduğu söylenebilir. Ancak, projenin literatür taraması incelendiğinde daha çok destinasyonların rekabet edilebilirliği (rekabetçiliği)  üzerinde durulmuş, destinasyonların sürdürülebilir gelişimi açısından rekabetçiliği yeterince analiz edilmemiştir. Oysaki projenin özgün değeri ikinci unsurun ön plana çıkarılması ile mümkündür. Projenin özgün değerinin artırılabilmesi için destinasyonların sürdürülebilir gelişim ilkeleri dâhilinde rekabetçiliği daha derinlemesine analiz edilmelidir. Kısaca, “sürdürülebilir destinasyon rekabetçiliği modeli” kavramsal bazda yeterince açıklanmamıştır. Yukarıda verilen açıklamalar ışığında projenin özgün değerinin yeterli olmadığı düşünülmektedir."	2,17
Proje önerisinde aile şirketlerinde inovasyonun öncüllerinin inceleneceği belirtilmektedir. İnovasyon, çok boyutlu olarak kavramsallaştırılmakta, olası öncülleri de ailenin yönetimdeki rolü, üst düzey yönetimin kaynakları ve üst düzey yönetimin liderlik ve takım özellikleri başlıkları altında gruplandırılmaktadır.Proje aile işletmelerinde yenilikçilik konusundaki araştırmaların yeterli düzeyde olmadığı görüşünden hareketle yazına katkıda bulunmayı hedeflemektedir. Yenilikçilik konusundaki var olan araştırmaların dar kapsamlı ya da kuramsal düzeyde olması nedeniyle literatürde bir boşluk olduğu varsayılmaktadır. Bu nedenle üst yönetimin birtakım özelliklerinin radikal ve artırımsal yenilikçilikle ilişkisinin açıklanmasının literatüre katkı sağlayacağı ileri sürülmektedir. Çalışma, önemli bir araştırma sahasıyla ilgili olmakla birlikte, özgün değerini ve katkısını önemli ölçüde sınırlandıran bazı kavramsal eksiklikleri bulunmaktadır. Bunlar aşağıda maddeler halinde sıralanmıştır.1. Proje önerisi konuya kapsayıcı yaklaşımı ile yazına katkı yapmayı vaat etmektedir. Ancak çalışmanın kavramsal çerçevesinde aile şirketleri yazınıyla inovasyon yazınlarını birleştirmenin bu yazınların herhangi birine sunabileceği katkılar açıkça belirtilmemiştir. 2. Proje önerisi incelendiğinde, aile işletmelerinde radikal ve artımsal inovasyonu ve buna yönelik yatırımları etkileme potansiyeli olan değişkenler olarak örgüt içi ve tepe yönetime ilişkin hususların dikkate alındığı, radikal ve artımsal inovasyonu etkileme potansiyeli olan alternatif değişkenlerin etkisinin dikkate alınmadığı görülmektedir. Örneğin, bir işletmede radikal ve artımsal inovasyonu etkileme ihtimali olan çevresel koşullar, işin teknolojisi, rakiplerin baskıları, müşteri talepleri vb. hususlar araştırmada dikkate alınmamaktadır. Bu bağlamda, eğer bu değişkenlerin etkisi dikkate alınmayacaksa nasıl kontrol altında tutulacaklarının açıklanması faydalı olacaktır. Araştırma önerisinde araştırmanın hangi sektörlerde yapılacağı belirtilmediğinden, bazı sektörlerin doğası gereği inovasyona daha yatkın olduğunu ya da bazı sektörlerde inovasyon baskısının daha az hissedildiğini hatırlatmanın gerekli olduğu düşünülmektedir. Bu gibi değişkenlerin, araştırmacıların bakış açısına göre bir kontrol ve/veya aracı değişken olarak dikkate alınması, incelenen ilişkinin daha sağlıklı bir şekilde değerlendirilmesine katkı sağlayabilir.3. Araştırma önerisinde bağımlı değişkeni etkileme potansiyeli olan bağımsız değişkenlerin öngörülen etkisinin gerekçesi genellikle mantıksal çıkarımlar ve/veya yazına atıf yoluyla açıklanmıştır. Bununla birlikte, birkaç bağımsız değişkenin bağımlı değişkeni neden belirtilen şekilde etkileyeceğinin düşünüldüğü gerekçelendirilmemiştir. Ek olarak, bazı bağımlı bağımsız değişken ilişkilerinde de, yazına yapılan atıflarla buradan hareketle varılan sonuç arasında kopukluklar ya da ilişkisizlikler olduğu görülmektedir. Örneğin, araştırma önerisinde babacan liderliğin karşılığı olarak çalışanların minnet duygusunun yükseldiği ve bunun da çalışanları daha çok ve şevkle çalışmaya ittiği ifade edilerek buradan hareketle babacan liderliğin gözlendiği aile işletmelerinde radikal ve artımsal inovasyonun yüksek olacağı savunulmaktadır. Babacan liderlik karşısında bireylerin çok ve şevkle çalışması beklenen bir durumken, bu liderliğin neden çalışanların yaratıcılığını arttırmasının beklendiği yeterince açıklanmamıştır.4. Çalışmada değişkenler arası başkaca olası ilişkiler göz önüne alınabilir. Örneğin, proje yürütücüsünün de belirttiği gibi yazında beşeri sermaye ile finansal sermaye arasında olumlu ilişki bulunmuştur. Ayrıca, modellerden biri çerçevesinde incelenen bir veya birkaç değişkenin diğer bir modele dahil edilmesi de mümkündür.  Örneğin, üst düzey yönetimin liderlik ve takım davranışları, beşeri ve psikolojik sermaye üzerinde etkili olabilir. Modellerin birbiriyle ilişkilendirilmesi çalışmayı güçlendirecektir.5. Çalışma küçük ve orta ölçekli işletmeleri incelemeyi hedeflemektedir. Bu tercihin bazı güçlükler yaratacağı düşünülebilir. İlk olarak, inovasyon daha büyük şirketlerde daha olası olabilir. Bu nedenle, örneklenecek şirketler (küçük ve orta ölçekli aile şirketleri) önerilen modelin sınanması için elverişli olmayabilir.  İkinci olarak, çalışmada önerilen model, örtük olarak aile şirketlerinde aile üyeleri ile şirket üst yönetiminin ayrışacağı varsayımına dayanmaktadır. Ailenin doğrudan üst yönetimi oluşturduğu şirketlerde, aile üyeleri ile aileden olmayan üst yönetim ayrımı pek mümkün görünmemektedir. Türkiye’deki çok büyük işletme gruplarında dahi aile üyelerinin yönetim kurullarında sayısal ağırlığa sahip olduğu gösterilmiştir. Örneklenecek şirketlerde üst yönetim daha büyük oranda aile üyelerinden oluşabilir. Benzer bir şekilde CEO'ların aileden olma veya yazındaki CEO tanımıyla uyuşmayan görev tanımlarına sahip olma ihtimallerinin dikkate alınmadığı görülmektedir.Yukarıda belirtilen nedenlerden ötürü çalışmanın özgün değerinin sınırlı olduğu düşünülmektedir.	2,67
"Proje önerisinde, Batı literatürü ve Türk yazınında babacan liderlik çalışmalarını içeren daha çok çalışanların tutum ve algıları (güven, sadakat, minnettarlık, özdeşleşme, bağlılık gibi) üzerine etkilerinin incelendiği, performans üzerindeki etkilerinin ise çok az sayıda ele alındığı çalışmaların görüldüğü belirtilmektedir. Bu noktadan hareketle ülkemiz gibi toplulukçu ve yüksek güç aralığına sahip kültürlerde yaygın olarak görünen bu liderlik tarzının, çalışanların ve yöneticilik yaptıkları birimlerin (departmanların) performanslarını ne yönde etkilediğinin incelenmeye çalışılması proje önerisinin özgünlüğü olarak belirtilebilir.Araştırma; babacan liderliğin çalışanların tutum, davranış ve performanslarına ve departman düzeyinde yenilikçi performansa etkilerini incelerken daha önceki çalışmalarca test edilmemiş çeşitli aracı değişkenleri ele almaktadır.Çalışmada özgün değer olarak belirli ara değişkenler üzerine yoğunlaşılmış ancak takım uyumunun aracı değişken olarak nasıl çalıştığı yeterince açıklanmamıştır. Önerilen modele ait şekildeki düzenleyici değişkenin yeri tekrar gözden geçirilmelidir. Bu değişkenin öncüller ve aracı değişkenler arasındaki ilişki üzerindeki etkisi ele alınmalıdır. "	4,00
"Önerilen projenin amacı; farklı coğrafi bölgelerde farklı sektörlerde faaliyet gösteren işletmelerdeki çalışanlarda iş-aile yaşam çatışması düzeyini karşılaştırmalı olarak belirlemek ve iş aile yaşam çatışmasının nedenlerini ve sonuçlarını tespit etmek olarak belirtilmiştir.Proje önerisinde projenin özgün değeri net olarak ortaya konulamamıştır. Proje önerisi, iş aile yaşam çatışması yazınındaki eksikleri kapsamlı bir şekilde belirtmemektedir. Belirtilen değişkenlerden hangilerinin daha önce araştırılmış, hangilerinin yeni olduğu belirgin değildir, bu da araştırmanın özgün katkısının ne olduğunu sorgulamaya neden olmaktadır. Literatür taraması ve yazın desteği, belirtilen hipotezler için yetersizdir. Çalışmanın kavramsal ve kuramsal yapısının ve katkısının daha güçlü olması gerektiği düşünülmektedir. Projenin özgün bir yönü olarak Akdeniz, İç Anadolu ve Ege bölgelerinden seçilen örneklem grubu üzerinde uygulanması belirtilmiştir. Bu üç bölgenin neden seçildiği, buradan bir genellemeye mi varılmaya çalışıldığı anlaşılmamaktadır. Projenin diğer bir özgün yönü olarak 28 hedef ve 50 hipotezden bahsedilmektedir. Bu durum, proje önerisinin sınırlarını sorgulamaya neden olmaktadır. Bilimsel yöntemler ışığında bu kadar çok değişkenin incelenmesinin mümkün olamayabileceği düşünülmektedir. Araştırma sınırlarının netleştirilmesi, özellikle ana hipotezlerin belirlenmesi ve görsel bir model sunulmasının proje önerisine katkı sağlayacağı değerlendirilmektedir. Çalışmanın araştırma yöntemi, veri toplama, örneklem, soru formları, soru formlarının uyarlanması ve geliştirilmesi ile veri analizi konuları kapsamında açık ve net olmadığı düşünülmektedir. "	1,17
"Proje önerisinde ""fazla kilo moral paniği"" gibi bir sağlık sorunundan yola çıkılarak toplumsal/sosyolojik bir sorunun analizine değinilmekte ve disiplinlerarası bir yaklaşımla hükümet politikaları ve işletme stratejileri ile entegre edecek bir model önerilmesi hedeflenmektedir. Proje amacının genel olarak belirtilmiş olmasına karşın proje önerisine temel teşkil eden “moral paniği” konusunun literatür taramasının, kavramsal ve kuramsal çerçevesinin, modelde yer alacak değişkenlerin tanımlamalarının açık ve net olarak yapılmadığı düşünülmektedir. Disiplinlerarası olduğu belirtilen bu konunun sosyoloji, psikoloji, siyaset bilimi, hukuk, yönetim ve işletmecilik alanları ile ilgili kavramsal ve kuramsal alt yapısının yeterince oluşturulmadığı, proje önerisinde belirtilen araştırma sorularını destekleyecek çerçevenin çizilmediği gözlemlenmektedir. Bu soruların ortaya atılmasını destekleyen gözlem, araştırma, istatistik vb. konularına ilişkin yeterli açıklamalara proje önerisi kapsamında rastlanmamaktadır.Proje ekibinin projenin özgün değerinin önemli bir kısmını yöntemde kullanılan çerçeve analizinin açıklamasına ilişkin olarak diğer kısmını “moral panik” kavramı üzerine geliştirdiği, proje önerisinde geçen “fazla kilo ve obezite” kavramlarına değinilmediği görülmektedir. Proje önerisinin odak noktasının yeterince belirgin ifade edilmediği düşünülmektedir."	2,20
"Bu projenin temel amacı, ilkokul 1.- 4. sınıfa devam eden ÖÖG olan veya ÖÖG olma riski taşıyan öğrencilerin fonolojik farkındalık becerilerini artırmaya yönelik web tabanlı okuma yazılımı geliştirmek ve bu yazılımın katılımcı öğrencilerin okuma başarısı üzerindeki etkisini araştırmaktır. Bu temel amaca bağlı olarak önerilen projenin alt amaçları ise; fonolojik farkındalık becerileri ile okuduğunu anlama becerileri arasındaki ilişkiyi belirlemek,  fonolojik farkındalık becerileri ve akıcı okuma arasındaki ilişkiyi tespit etmek, projeye katılan öğrencilerin öğretim yazılımı kullanımına yönelik görüşlerini belirlemek ve son olarak katılımcı öğretmenlerin öğretim yazılımının kullanımıyla ilgili görüşlerini tespit etmektir. Aşağıda belirtilen hususlar projenin özgün değerini sınırlandırmaktadır:Proje önerisinde,1-4. sınıfa devam eden öğrencilerin fonolojik farkındalık becerilerine odaklanılmasının bilimsel dayanakları açık bir şekilde ifade edilmemiştir. Proje önerisinde de değinildiği üzere, ÖÖG'nin tanılanması ile ilgili ülkemizde güçlükler söz konusudur. Sunulan öneride bu güçlük, ÖÖG tanısı alma olasılığı olan daha fazla sayıda çocuğun olabileceği şeklinde yorumlanmıştır. Ne var ki, ÖÖG'nin tanılanmasında yaşanan güçlükler aynı zamanda, ÖÖG tanısı almaması gereken ve başka tanı gruplarına dahil edilebilecek olan ve/veya hiçbir tanı grubunda yer almayan çocukların da ÖÖG tanı grubunda yer almasına neden olmaktadır. Dolayısıyla önerilen projenin katılımcılarının belirlenmesi ile ilgili önemli bir sınırlılık söz konusu olmaktadır. Bununla birlikte, proje önerisinin başlığında ""okuma başarısı düşük olan öğrenciler"" ifadesine yer verilmiştir, ancak katılımcıların ÖÖG tanısı olan ve/veya ÖÖG riski taşıyan öğrencilerden oluşacağı ifade edilmiştir. Oysa düşük okuma başarısı ve ÖÖG farklı durumları ifade etmektedir. Özellikle okumayı yeni öğrenen çocuklarda düşük okuma başarısı sıkça karşılaşılan bir durumdur. Bu durumu ÖÖG'den ayırmak büyük önem taşımaktadır, ancak, proje önerisinde bu ayrım açık bir şekilde görülmemektedir. Bu nedenle, projenin katılımcı grubuyla başlığının uyumlu olmadığı gözlenmektedir. Proje kapsamında bir e-ölçek geliştirilmesinin hedeflenmesi de özgün değeri artıran öğelerden biri olarak ele alınmış ve proje önerisi metninde ""öğretim yazılımını kullanacak öğretmenlerin başka hiçbir değerlendirme aracına ihtiyaç duymadan"" öğretim programına ve bir değerlendirme aracına sahip olacakları belirtilmiştir. Oysa gerek özel gereksinimli gerek normal gelişim gösteren çocukların değerlendirilmesinde ve öğretiminde çoklu değerlendirme ve farklı disiplinlerin işbirliği içinde çalışmaları esastır. Özel öğrenme güçlüğü olan çocukların sesbilgisel farkındalık becerilerinin tek bir araç yoluyla değerlendirilmesi ve bir öğretim programı hazırlanması çoklu değerlendirme aracı kullanma gerekliliği nedeniyle uygun değildir. Türkçe dışında yapılan bazı araştırmalarda, ilkokul 4. sınıf düzeyinde okuma becerilerini yordayan en önemli değişkenin fonolojik farkındalık değil, morfolojik farkındalık becerileri olduğu vurgulanmaktadır. Proje önerisinde gelişimsel açıdan yordayıcı olan bu değişkenlerin dikkate alınmadığı gözlenmiştir. Fonolojik farkındalık becerileri ile okuduğunu anlama becerileri arasındaki ilişkiyi gösteren çok sayıda çalışma alanyazında bulunmaktadır. Bir yazılım yoluyla olmasa da fonolojik farkındalık becerilerinin geliştirilmesinin okumaya katkısı olduğunu gösteren çalışmalar da ulusal ve uluslararası alanyazında mevcuttur. Proje önerisinin alanyazındaki bu çalışmalardan farkı ortaya konulmamıştır. Öneride çocuklardaki okuma güçlükleri ile suç arasında, hatta kitap okuma ile depresyon ve Alzheimer hastalığı arasındaki ilişkilerden söz edilmiştir. Suç ile okul başarısı arasında bir ilişki olduğu bilinmekle beraber verilen bu bilgiler araştırma konusu ile ilişkilendirilememiştir. Proje önerisinin özgün değer kısmında bu çalışmanın toplumsal okuma alışkanlığının kazandırılmasında etkili olacağı, akademik becerilerin gelişimini destekleyeceği gibi doğrudan fonolojik farkındalık becerilerinin arttırılmasıyla nasıl ilişki kurulduğu açıklanamamıştır. Proje önerisinde çalışmanın 5 aşamada ve toplam 36 ayda gerçekleştirilmesinin planlandığı görülmektedir. Çalışmanın birinci aşamasında, uygulanması planlanan fonolojik farkındalık öğretim yazılımında yer alacak etkinliklerin oluşturulacağı belirtilmektedir. Ne var ki, geliştirilmesi planlanan etkinliklerin türü incelendiğinde, planlanan öğretim yazılımının, fonolojik farkındalık becerilerinin bileşenlerinden yalnızca biri olan ""sesbirim farkındalığı"" etkinliklerini kapsadığı görülmektedir. Bu nedenle, etkinliklerin içeriğinin ve çalışmanın genel içeriğinin yeterince kapsamlı olmadığı görülmektedir. Projenin birinci aşamasında yer alan araştırma aktiviteleri (1a, 1b, 1c) çerçevesinde elde edilecek fonolojik farkındalık etkinliklerine benzer etkinlikler, benzer bir süreci takip ederek, Florida Center for Reading Research tarafından geliştirilmiş ve kitaplar halinde basılarak öğretmenlerin kullanımına sunulmuştur. http://www.fcrr.org/curriculum/PDF/GK-1/K1BookOneIntro.pdf adresindeki dosyada da görüleceği gibi kindergarten ve birinci sınıf çocukları için geliştirilmiş fonolojik farkındalık başlığı altında 50 etkinlik yer almaktadır. Benzer şekilde 2. ve 3. Sınıf öğrencileri için hazırlanmış 25 etkinlik ismi (http://www.fcrr.org/curriculum/PDF/G2-3/bookOneIntro.pdf) adresinde mevcuttur. Bu etkinlikler ve kullanma yönergeleri kitaplar halinde basılmış öğretmenlerin kullanımına sunulmuştur. Bu etkinliklerin tamamı Florida Center for Reading Research websitesinde ücretsiz olarak sağlanmaktadır (http://www.fcrr.org/for-educators/sca.asp). Bu projede geliştirilmesi planlanan etkinliklerin bu çalışmalardan farkı ortaya konulmamıştır."	1,80
"""Osmanlı İdarî Sisteminde Mora Muhassıllığı"" başlığını taşıyan proje önerisi, Osmanlı idarî tarihinde XVII. ve XVIII. yüzyıllarda Aydın, Kıbrıs, Halep ve Mora gibi belirli eyaletlerde görülen muhassıllık uygulamasını konu almakta ve bunu Mora eyaleti üzerinden incelemeyi amaçlamaktadır.Mora'daki Osmanlı idari-mali yönetiminin 17. yüzyıl ve 18. yüzyıllardaki durumunu ortaya koymaya yönelik hazırlanmış olan bu projenin muhtevası itibariyle Osmanlı idari-mali tarihi açısından önemli olduğu düşünülmektedir. Ayrıca bu önerinin Osmanlı Devleti'nden ayrılan ilk bölge olan Mora'daki sosyal dalgalanmalara, isyanlara, devlet toplum ilişkilerinin niteliğine ışık tutma potansiyeli mevcuttur. Proje konusu ve işleyeceği birinci derece kaynakları itibariyle özgünlük potansiyeli taşımaktaysa da, başvuruda çizilen metodolojik ve kavramsal çerçeve bunu taşımaktan uzak durmaktadır."	3,60
"Proje önerisi, geleneksel kent dokuları incelenerek yeni yapılaşma alanlarında bu kentsel dokunun korunmasına ve devamının sağlanmasına yönelik rehber niteliğinde ""Kentsel Biyokod"" geliştirilmesini amaçlamaktadır. Kentsel biyokodlar, (başka bir deyişle doku karakteristikleri) aracılığıyla, kentlerin yeni gelişen (ve/veya dönüşen meskun alanları) için özgün yapılar ve fiziksel dokular önerilmesini sağlamak ve bunları yönetmelik, lejant, plan notu, özetle yere özgü biricik bir planlama dili haline getirmek projeyi yeteri kadar özgün kılmaktadır.   Bu konu kentsel mekanın fiziksel özelliklerini sınıflandırma çalışmaları kapsamındadır ve literatürde örnekleri vardır. Proje herhangi bir kentsel sorunun çözümüne veya herhangi bir tasarım yaklaşımına yönelik bir yaklaşım ve öngörü sunmasa da, bulgular Türkiye kentlerinde doku özelliklerini tespit ederek dünya örneklerinden farklılıklarını sergileme açısından özgün bir katkı olarak değerlendirilebilir. Bu çaba meşru bir kaygıyı dile getirir. Aşağıda sıralanan noktalara açıklık getirilmesi projenin özgün değerine katkı yapabilecektir. Biyokod yaklaşımının farklı ölçeklerdeki yerleşimlerde uygulanabilirliği irdelenmelidir. Araştırma sorusu, önceki panel raporunda da belirtildiği üzere, hiçbir belirsizliğe yer bırakmayacak şekilde tanımlanmalıdır. Doku araştırması kendi başına meşru bir araştırma alanıdır. Ancak araştırmadan doku araştırmasını ötesinde uygulama sonuçları ortaya çıkarılmak isteniyorsa, Kentsel Biyokod çözümleme bulgularının Türkiye kentlerinin 2000 sonrası deneyimlediği; kentsel tabakalaşma, geleneksel ve yeni kent dokusu, konut stoku, çöküntü alanı oluşumu, göç, afet riski ve kentsel dayanıklılık, nüfus kaybı vb. büyük dönüşümlerle ve politikalarla nasıl ilişkilendirilebileceği ortaya konulmalıdır.Proje metninde geçen “fraktal geometri”, “tek düze doku”, “karmaşıklık kuramı”  gibi kavramların Kentsel Biyokod çözümlemesine getirebileceği katkı açıkça ortaya konulmalıdır."	3,80
"Projede, Türk bahçe anlayışının ortaya konulması, değişimlerinin saptanmasının yanı sıra saray bahçelerinin tarihsel süreç içerisindeki gelişim ve dönüşümünün ortaya çıkarılması amaç olarak belirlenmiştir. Projenin revize öncesi ve revize sonrası ismi değişmemiş olup ""Tarihi Süreç İçinde Türk Bahçesinin Gelişimi; Topkapı, Dolmabahçe, Beylerbeyi ve Yıldız Sarayları""dır. Ancak projenin başlığı ile projenin içeriği, amacı ve hedefleri arasında ilişki tam anlamıyla kurulamamıştır.Bu proje önerisinin tarihi bahçelerin korunması konusuna dikkat çekmesi önemlidir. Ancak projenin araştırma sorusu, hedefleri, kapsamı ve yöntemi konusunda çelişkiler içermesi, benzer çalışmalardan nasıl bir farklılığı olduğunu belirtememesi projenin özgün değerinin yetersiz olduğunu göstermektedir. Projede, araştırma kapsamında yer alan saraylar ve yakın çevresi ile ilgili bahçe sanatı tarihi açısından değerlendirmeler yapılarak, saray bahçelerinin tarihsel gelişimi ve değişiminin irdelenmesi, bahçede değişikliklere yol açan ve farklı dönemlerde gerçekleştirilen yapım yöntemlerinin saptanması hedeflenmiştir. Bu doğrultuda Türk bahçelerinde saray bahçelerinin yeri, saray kavramı ve kullanım özellikleri, önemi, tarihsel gelişimi ve etkilendikleri sanat akımlarının belirlenmesi; tarihi saray bahçelerinde sürdürülebilirlik, koruma ve restorasyon konularına ağırlık verilerek projenin yürütülmesi çalışma kapsamında yapılması gerekenler olarak açıklanmaktadır.  Ancak önerilen projede önceki panel raporunda açıklanan sorulara yeterince cevap aranmadığı, konunun odağının dağıtılarak genişletildiği görülmüştür.  Daha önceki panel raporunda ifade edilen aşağıdaki hususların kapsamlı olarak incelenmeden cevaplanmaya çalışıldığı anlaşılmıştır. Bu kapsamda proje ile ilişkili olarak panelde belirtilen şu soruların projenin özgün değerinde tatmin edici bir biçimde cevaplanmadığı görülmektedir. 1-Proje önerisinin araştırma sorusu, sorunsalı, metodolojik yaklaşım ve hedefler açısından kaynakçada listelenen önceki çalışmalardan farkları nedir? Önerinin taşıdığı özgün değer nedir? Öneri bu konuları açıklamakta yetersiz kalmaktadır. Projenin, bugüne kadar bu konu ile ilgili olarak gerçekleştirilen çalışmalardan bütünü ile farklı olarak ne türde yenilik getireceği belirtilmemiştir. Bugüne kadar yapılan çalışmalar sadece mevcut durumu yansıtan çalışmalar olup, Türk bahçe kültürü, mekan biçimlenmesi, nedenleri, kimliği ile ilgili her hangi bir bulgu içermemektedir. Bu bağlamda, proje önerisinde “saray bahçelerinin yanı sıra Anadolu-Türk kültüründe farklı ölçeklerde ve niteliklerdeki bahçe ve açık mekan biçimlenmeleri de irdelenecek, geleneksel Anadolu konut bahçeleri, mesire yerleri, meydanlar (sadece Anadolu-Türk kültüründe görülen cirit meydanı- ok meydanı- at meydanı gibi) ve bu tür alanlarda ve bahçelerde yer alan yapılar, yapısal ve bitkisel ögeler ile başka hiçbir kültürde görülmeyen namazgahlar, bahçe köşkleri, selsebiller, donatı elemanları irdelenerek Anadolu-Türk bahçe kültürünün bugüne kadar irdelenmeyen gerçek kimliği ve bileşenleri ortaya konacak; bir açık mekan biçimlenmesi olarak özü belirlenecektir.” denilmektedir. Ancak yapılan bu açıklamada, projenin kaynaklarda belirtilen diğer çalışmalardan farklı olduğu belirtilmişse de projenin başlıkta ifade edilen saray bahçeleri konusunun dışına da çıkarak Anadolu konut bahçeleri, kentsel meydan ve açık alanlar ile namazgahlar gibi proje kapsamı içerisine farklı konu başlıklarının da dahil edilerek konunun odaklandığı noktadan uzaklaştığı ve tanımlanan mevcut çalışmalarda benzerlikler göstermesi sebebiyle özgün değer yönü yetersiz bulunmuştur.  2-Başlıktaki Saray isimleri kronolojik bir diziye işaret etmektedir. Bu dizide yer alan farklılıkların tespiti ve envanter çalışması hangi araştırma sorusunun çözümüne yönelik olarak kurgulanmıştır? Amaç bölümünde ifade edilen ""bahçelerin geçirdiği evrim, gelişim, değişimin saptanması ve araştırma alanlarına ilişkin envanterin oluşturulması"" işlemi üst ölçekte hangi araştırma probleminin çözümüne yöneliktir? sorusuna “araştırma üst ölçekteki katkıları değerlendirildiğinde öncelikle mevcut saray, kasır, köşk gibi kültür varlığı niteliğindeki yapıların bahçe ve yakın çevrelerinin doğru ve Türk kültürüne uygun biçimde tasarlanıp, düzenlenmesine ve ülke kültür envanterinin oluşumuna katkı sağlayacaktır. Yanı sıra, güncel tasarımlarda bu ilke ve ögelerin kullanımı ile kültürel süreklilik ve sürdürebilirlik ile Türk bahçe kültürünün gelecek kuşaklara aktarımı sağlanmış olacaktır.” şeklinde cevap verilmiştir. Ancak proje önerisinde, Rönesans ve Barok bahçe stili özelliklerine uygun olarak tasarlanmış Dolmabahçe Sarayı bahçesi, 2. Devir Rönesans bahçe stili özelliklerine uygun olarak tasarlanmış Beylerbeyi Sarayı bahçesi ve Natüralistlik bahçe stili özelliklerine uygun olarak tasarlanmış Yıldız Sarayı bahçelerinde görülen bahçe sanatlarının etkisi dikkate alınmalı ve devam ettirilmeliydi. Proje öncesinde, Saray bahçelerinin orijinalitelerine uygun bir şekilde korunmasının ve bakımının yapılabilmesi için bahçelere ait geçmiş dönem plan, fotoğraf ve gravürler detaylı olarak incelenmeli, buradan elde edilecek bilgilerle alanların mimari ve bitkisel tüm tasarım özellikleri ortaya konularak kapsamlı ve gerçeğine uygun bir çalışma gerçekleştirilmesi beklenebilirdi. Ancak proje bu noktalarda da özgünlük taşımamaktadır. 3- Önceki panel raporunda “Proje başlığında Türk bahçesinin tarihsel sürecine atıfta bulunulmasına rağmen odaklanılacak bahçelerin yalnızca Osmanlı saray bahçeleri olması bir tezat teşkil etmektedir. Türk Bahçe kültürünün sadece sözü edilen ve çoğunluğu Batılılaşma dönemine ait olan saray bahçelerinin incelenmesi ile elde edilecek verilerle sağlıklı bir biçimde anlaşılabilmesi mümkün değildir. Sadece Topkapı Sarayı bile kendi içinde farklı dönemlere ait özelliklere sahiptir.“ denilmiştir. Bu ifadeden anlaşılması gereken batılılaşma dönemi saray bahçelerinin odağından hareketle Türk bahçe mimarisinin kurgulanamayacağı ve böyle bir çalışma sonrasında Türk bahçesine yönelik tek bir tip projenin ortaya konulması ise tutarsız olacaktır. Proje önerisinde buradan anlaşılan projenin odağının genişletilmesi şeklinde olmuş bu kapsamda da zaman ve coğrafi sınırlama yapılmaksızın bahçe ile ilgili bütün olguların proje kapsamının içerisine dahil edilerek amaç ve hedeften uzaklaşıldığı görülmüştür.Proje önerisinde, Türk bahçesi kimliğini sadece İstanbul ve saray bahçeleri üzerinden okumaya çalışmak literatürdeki kaynaklarda da belirtilen bahçeler, mesireler, çayır alanları ve halka açık doğal bahçeler ile saray, konak ve konut bahçeleri gibi diğer potansiyelleri göz ardı etmek anlamına gelmektedir.  Bu nedenle proje bu haliyle de hedeflerine ulaşmak için yeterli değildir.Sonuç olarak proje önerisinin gerek içeriği gerekse amacı ve hedefleri ile başlığı arasında uyumluluk bulunmamaktadır. Eğer çalışma saray yapı ve bahçeleri ile Türk bahçesinin ve Anadolu açık mekan anlayışının diğer bileşenleri olan ve bahçe kültürünü de etkileyen ve hemen tüm saray yapılarının arkasında ya da yanında yer alan Mesireler (toplumsal ya da sarayın kullanımına yönelik büyük ölçekli bahçe birimleri) Konut bahçe ve avluları Kentsel meydan ve açık alanlarda incelenecek ise proje başlığının içeriği anlatacak şekilde değişmesi gerekmekteydi. Proje tarif edilen içerik, amaç ve hedefleri açısından özgün ve yaratıcı/yenilikçi öneriler sunmamakta olup mevcuttaki çalışmaların derlemesi şeklinde olduğundan özgün yönü zayıftır. "	1,60
Proje, kent çeperlerinde gelişmekte olan alanlarda tasarlanan kent meydanlarına odaklanarak mekan kurgusu ve kullanıcı davranışları arasındaki ilişkiyi niceliksel ve niteliksel olarak ortaya koymayı hedeflemektedir. Proje, incelenen alanı, yerel nitelikleri ve kentsel bağlamı içinde dikkate almayı hedeflemektedir. Ancak önerinin, bu konudaki yazında farklı ele alış biçimlerini, bulgulardaki farklılıkları ve bu farklılıklar içinde araştırmanın nerede konumlandığına yönelik açıklamaları geliştirmesi gerekmektedir. Kentsel bölge sorunsalının çok yoğun tartışıldığı bir bağlamda çeper kavramının nasıl tanımlandığı ve neden Avrupa yakası ile sınırlı tutulduğu görgül araştırmaların yürütüleceği alanların hangi ölçütlere atıfla seçildiği izlenememekte, bu da projenin özgün değerini zayıflatmaktadır.	3,25
"Bu proje kapsamında Türkiye genelinde yer alan 11 SEKA Kağıt fabrikası ve yerleşkelerinin tamamen yok olmadan önce sistematik ve bütüncül bir yaklaşımla belgelenmesi hedeflenmiştir. Bu endüstriyel mirasın korunması için ilk adım sayılabilecek belgeleme çalışması bir yandan SEKA tesislerinin belgelenmesini hedeflerken diğer yandan bir endüstri miras alanını nasıl belgeleneceğine dair bir yöntem ortaya koymayı hedeflemektedir. Bu belgeleme için iki temel bilgi kaynağından biri İzmit SEKA Kağıt Fabrikasında bulunduğu ifade edilen zengin belge külliyatı diğeri tesislerden ayakta kalan yapılar ve dokular olarak belirtilmiştir. Türkiye’de sanayi mirasının korunması konusundaki sorunlara vurgu yapan proje önerisinde,  korumanın yapı, yerleşke ve kent ölçeğinde ele alınmasını önermektedir. Yapıların yanı sıra açık alanlardaki endüstriyel peyzajı, lojmanlar, sosyal donatı birimleri, alanın kent içindeki yeri ve ilişkisi, sosyal yaşam bu projenin bileşenleri olarak ele alınmaktadır. Buna bağlı olarak projenin hedeflerinden birisi de SEKA fabrikalarındaki somut olmayan özelliklerini de belgelemek ve diğer sanayi yapılarında da bütüncül ve sistematik bir belgeleme yöntemi geliştirmek olarak ifade edilmiştir. Ayrıca, henüz incelenmediği ifade edilen İzmit SEKA Kağıt fabrikasındaki arşivde bulunan özgün belgelerin sistematik bir biçimde kayıt altına alınması, tüm SEKA yerleşkelerinin somut ve somut olmayan özelliklerinin incelenmesi ve bir network ağı olarak ele alınması projenin diğer bir özgün değeri olarak ifade edilmiştir. Özgün bilgi katkısına ilave olarak endüstriyel mirasın korunması konusunda bütüncül bir veri toplama yöntemi modeli geliştirileceği de vurgulanmıştır.  Cumhuriyetin sanayileşme çabalarının göstergesi olan ve belli bir tarihsel dönemin kentsel, mimari, ekonomik, sosyal ve kültürel belleğini oluşturan bu kuruluşların izlerini somut ve somut olmayan mirasının korunması yoluyla geleceğe aktarmaya çalışmak önemli bir çabadır. SEKA Kağıt fabrikaları hakkında az sayıda bilimsel araştırma ve belgeleme çalışması yapılmış olması da böyle bir çalışmayı önemli kılmaktadır. Proje önerisinin ilk bölümlerinde konu ""SEKA Kağıt Fabrikaları"" olarak dile getirilmiş, ancak sonlara doğru vurgu İzmit örneğine yönelmiştir. Genel SEKA ağı üzerine geliştirilecek bir odağın daha güçlü biçimde vurgulanması beklenebilir. Bununla birlikte, arşivlerdeki özgün belgelerin taranması ve kayıt altına alınması tek başına bu çalışmanın özgünlük koşulunu sağlamaya yeterli görülmemektedir. Bu çalışma sonuçlarının endüstriyel mirasın korunması konusunda nasıl bir özgün katkı sağlayacağı açıkça ifade edilmemiştir. Ayrıca proje önerisinin üç hedefinden biri “SEKA dışında başka sanayi ağlarının da belgelenmesinde yararlanabilecek belgeleme yöntemi geliştirmek” olarak belirtilmiştir. Kâğıt üretimi ile ilgili bir sanayi tesisinin iş akış şeması ve yapısal ölçekteki özelliklerinin belgelenmesi için geliştirilecek belgeleme yöntemi tekstil, madencilik, demir ve çelik sanayi, enerji, nakliyat ve iletişim vb. farklı endüstriyel tesislerinin belgelenmesi için kullanılamaz. Çünkü üretim gereksinimleri ve yöntemi üretilen ürüne göre farklılıklar teşkil etmektedir. Öte yandan 19. yüzyıl üretim teknolojisi ile 20. yüzyıl üretim teknolojileri arasındaki farklılıklar da geliştirilecek yöntemin 19. yüzyılda kurulmuş bir sanayi ağının belgelenmesi için yetersiz kalabilir. Bu nedenle belirtilen hedefin 20. yüzyıl kâğıt sanayi ağlarının belgelenmesinde yararlanabilecek belgeleme yöntemi geliştirmek olarak düzeltilmesi uygun olacaktır. Böylece ilgili bilim alanına metodolojik olarak özgün katkıda bulunulabilir.Çalışma kapsamında incelenecek yerleşkelerin seçiminin nasıl yapıldığı anlaşılamamıştır. SEKA’nın 11 il dışında olduğu bilinen sanayi yapılarının çalışma kapsamına neden alınmadığı anlaşılamamıştır. "	3,60
Sözlü çeviri uygulamaları konusunda öğrenciler ve çevirmenler için sanal, ancak gerçeğe yakın bir ortam sunulabilmesi çok önemlidir. Dolayısıyla, başta laboratuvara bağlı kalma, farklı beceri ve seviyedeki öğrencilere aynı programın sunumu, sınırlı materyal, seyahat sıklığı, maddi külfet gibi klasik sözlü çeviri derslerinde ve sözlü çeviri uygulamalarında karşılaşılan kısıtların sanal dünyaların katkısıyla aşılabileceği düşünülmektedir. Sanal dünyalar bağlamında sözlü çeviri uygulamasıyla eğitimini birleştiren ve birden fazla sözlü çeviri türü, birden fazla ortam ve farklı dillere yönelik yapılabilecek bir çalışma ülkemizde ilk kez sınanacaktır. Sanal dünyaların sözlü çeviri ve sözlü çeviri eğitiminde kullanılmasının etkinliğini keşfetmek, bu yeni öğrenme ve çalışma ortamı hakkında öğrencilerden, öğretmenlerden ve çeviri piyasasındaki profesyonellerden dönüt almak ve sözlü çeviri ediminin böyle bir ortamda gerçekleştirilmesinin olumlu ve olumsuz yönlerini araştırarak çeviribilim alanına katkıda bulunulmuş olacaktır. Second Life programı kullanılarak bir öğrenme ve uygulama ortamı yaratılacaktır. Bu yeni sözlü çeviri öğrenme ve uygulama bağlamının etkinliği, sözlü çeviri ortamındaki taraflarca (öğrenci- çevirmen-öğretmen) değerlendirilecektir. Bu anlamıyla projenin özgün değeri olduğu düşünülmüştür. Ancak metinlerin hangi alanlardan ve nasıl elde edileceği konusunda bir netlik bulunmamaktadır. Bu konuda açıklamaya ihtiyaç vardır.  	3,80
Proje önerisinde, e-eğitsel video portfolyo ortamı sağlanarak öğrencilerin üstbilişsel farkındalıklarının değişimi üzerine bir araştırma yapılması amaçlanmaktadır. Öğrencilerin üstbilişsel farkındalığını geliştirmeyi amaçlayan projede kullanılması düşünülen teknoloji ve biçimlendirmeye yönelik değerlendirme aracı olarak kullanılacak olan elektronik video portfolyo yöntemi özgündür. Ancak yapılacak araştırmanın hangi problemi çözeceği açık olarak ifade edilmemiştir. Çalışmadaki değişkenler tek tek ele alınmış ancak değişkenlerin birbiri ile ilişkisi vurgulanmamıştır.  Öğrencilerin kendi bilgilerini yansıtabildiği bir yöntem olarak adlandırabilecek portfolyonun, eğitim ortamlarına uyumlandırılması öğrencilerin üst düzey bilişsel becerilerini, yeteneklerini, öz disiplinlerini, sorumluluk bilinçleri ve yaratıcılıklarını geliştirme bakımından oldukça yararlı olabileceği ifade edilmiştir. Çalışmada, sınıflarda durumsal oyunlarla gerçekçi bir öğrenme ortamında, öğrencilerin kendi performansını izlemesine izin veren, aynı zamanda elektronik video portfolyo ile kendi performansını ders dışında da çevrimiçi uygulamalarla gözden geçirmesine imkan sunan bir yaklaşımın gerçekleştirilmesi düşünülmektedir. Diğer yandan, bazı noktaların gözden geçirilmesinde yarar vardır. Üstbiliş, e-portfolyo ve kinect teknolojisi ile ilgili alanyazın özetlenmiş ancak İngilizce dersi için hareket temelli teknolojik eğitim ortamlarının oluşturulma sebebi ve ihtiyacı açıklanmamıştır. Ayrıca ilgili alanyazında yabancı dil eğitimi konusunda Kinect’in kullanılmasıyla var olan hangi probleme nasıl bir çözüm getirilebileceği ortaya konulmamıştır. Türkiye'de bu konudaki sorunların ve eksikliklerin ne olduğu açıklanmamıştır. Kinect teknolojisi ile ilgili araştırmalar incelendiğinde genellikle özel eğitimde ve psikomotor becerilerin eğitimi ile ilgili çalışmalarda kullanıldığı görülmektedir. Kinect kullanımının bilişsel öğrenmelerdeki rolünün nasıl olduğu proje önerisinde belirtilmemiştir. Araştırmanın teorik çerçevesi, öğretim tasarımı süreci yeterince detaylandırılmamış olması projenin özgün değerini zayıflatmaktadır.	3,00
Proje önerisinde, öğrencilere aritmetikte akıcılık becerisinin daha etkin bir şekilde geliştirilmesine ve izlenmesine yönelik oyunlaştırılmış öğrenme senaryolarını içeren bir öğrenme ortamının hazırlanarak sunulması ve geliştirilen bu sistemin ilkokul 2 ve 3. sınıf öğrencilerindeki işlem akıcılığına olan etkisinin araştırılması hedeflenmektedir. Projenin bir önceki başvurusunda öneriler doğrultusunda bir takım değişiklikler yapıldığı görülmektedir.  Buna rağmen var olan çözümlerde nasıl bir yenilik katılacağı noktasında aşağıda belirtilen eksikliklerin olduğu görülmektedir:Oyun temelli öğrenme nesneleri geliştirileceğinden bahsedilmekte, fakat bu konuda net bilgi verilmemiştir. Geliştirilecek olan nesnelerin bir öğrenme nesnesi mi yoksa işlem yapma akıcılığı geliştirme nesnesi mi olduğu kavramsal olarak belirginleştirilmemiştir. Oyunlaştırılmış nesnenin ne olduğu, nasıl çalışacağı gibi detaylara değinilmemiştir. Bununla birlikte, Yenilik ve Eğitim Teknolojileri Genel Müdürlüğü tarafından tasarlanan Eğitim Bilişim Ağı (EBA, www. eba.gov.tr) adresinde öğretmenlerin ve öğrencilerin kullanımlarına sunulmuş çeşitli materyalleri içeren Vitamin, Morpa kampüs gibi sistemler bulunmaktadır. Geliştirilecek öğrenme nesnelerinin bu sistemlerde yer alan öğrenme nesnelerinden farkı ne olacağı hakkında bilgi bulunmamaktadır. Proje kapsamında geliştirilmesi planlanan oyunlaştırılmış ve oyunlaştırılmamış öğretim etkinlikleri ile ilgili somut birkaç örnek sunulmamış olması ya da tasarlanmamış olması da bir eksiklik olarak görülmektedir. Yapılacak çalışmanın mevcut kullanılan öğretim programıyla olan ilişkisi ve öğretim programın yeterli olmadığı yerlerde projede geliştirilecek olan ortamın etkisi daha net olarak açıklanmalıdır. Bunun yanında yurtdışında Reflex ve yurt içinde Morpa, Vitamin gibi sistemlerinde öğrenci takip sistemleri bulunmaktadır. Bu sistemlerde öğrencilerin aritmetik becerilerinin zaman içerisindeki gelişimlerini istatistiksel anlamda saklamakta ve hem öğretmen hem de veli için bu verileri sunmaktadır. Bu bağlamda tasarlanan sistemin bunlardan farkının daha açık olarak anlatılması gerekmektedir. Oyunlaştırılmış senaryoların yapısı ve özellikleri hakkında yeterince açıklamada bulunulmamaktadır. Örneğin, animasyonun nasıl olacağı, etkileşimli/etkileşimsiz, aşamaları vb. tam olarak açıklanıp örneklendirilmemektedir.  Öneride bilgisayar tabanlı oyunların okul, aile ve öğretmen-öğrenci arasında bir etkileşim kuracağı söylenmekte, ancak bu etkileşimin nasıl kurulacağını tam olarak açıklanmamaktadır. Planlanan içeriğin kişiselleştirilebileceği belirtilmekte ve öğrencinin seviyesine göre içeriklerin düzenlenebileceği ifade edilmektedir. Ancak bunun nasıl yapılacağı tam olarak açıklanmamaktadır.	2,40
Proje önerisi uluslararası öğrenci hareketliliği konusunda Türkiye’ye yönelen öğrenci hareketliliğinin dinamiklerini belirlemeyi ve buradan çıkan sonuçlarla Türkiye’ye yönelen öğrenci hareketliliğini modellemeyi amaçlamaktadır. Seçilen araştırma konusunun önemli ve güncel olması, öneride araştırılabilir soruların belirlenmesi ve bu durumun alanyazınla desteklenmesi nedeniyle proje özgün olarak değerlendirilmiştir. 	4,33
Proje önerisinin gerçekleşmesi ile eğitimde fizikî alt yapının dağılımındaki dengesizliklerin giderilmesi, fırsat eşitliğinin sağlanması, eğitimde kalitenin yakalanması, çağdaş yaşamda rekabet edebilecek nesillerin yetiştirilmesi ve ideal eğitim-öğretim ortamlarının oluşturulması gibi konularda çeşitli katkılar sağlanabilir. Bu bağlamda proje önerisinde sunulan araştırma konusu güncel ve özgün bulunmuştur. Eğitimde mekânsal planlamanın yapılmasının amaçlanması özgün olmasına rağmen ilk araştırma sorusu benzer çalışmalar dikkate alındığında özgün bulunmamıştır. 	4,00
Proje başvurusunda matematiksel okuryazarlık kavramı çok geniş ve kapsayıcı bir şekilde sunulmuş olup, bu durum derin ve detaylı bir araştırma yapılmasını ve araştırmanın belirli bir odağının olmasını zorlaştırmakta ve dolayısıyla ilgili literatüre özgün olabilecek bir katkının oluşmasını güçleştirmektedir. Ayrıca matematiksel okuryazarlık kavramının çok geniş bir şekilde ele alınması, geliştirilmesi planlanan etkinlikleri de belirgin amaçlı olmasını zorlaştırabilmektedir. Başka bir ifadeyle, matematiksel okuryazarlığın tüm ya da birçok boyutuna hitap edecek şekilde bir etkinliği hem tasarlamak hem de uygulamak güçtür.Matematik okuryazarlık becerilerinin geliştirilmesinde PISA 2012’deki çerçevenin dikkate alınacağı ifade edilmektedir. Bu çerçevede iletişim, matematik diline aktarma, temsil ile gösterim vb. birçok beceri açıklanmıştır. Proje başvurusunda bu becerilere yönelik etkinliklerin tasarlanacağı görülmektedir. Ancak tasarlanan etkinliklerin sözü edilen becerilerin kazandırılmasına ne ölçüde hizmet edeceğine ve daha önemlisi tasarlanan etkinliklerin bu becerileri geliştirdiğine nasıl karar verileceğine dair net bir açıklamaya rastlanmamıştır.EPDS sisteminin kullanılabilirlik, çalışma, motivasyon vb. durumlar açısından değerlendirmesinin yapılacağı belirtilmektedir. Buna karşın bu proje önerisinin temel amaçlarından biri öğrencilerin matematik okuryazarlıklarının geliştirilmesine yönelik etkinlik tasarlamak olduğundan hazırlanan etkinliklerin ve EPDS sisteminin öğrencilerin matematik okuryazarlıklarını geliştirilmesine ne ölçüde hizmet edeceği yeterli düzeyde açıklanmamıştır.Mevcut projeyle birlikte ilgili alana özellikle kavramsal ve kuramsal düzeyde ne tür katkılar sunulacağı açık olmayıp, bu çerçevede projenin özgün değerinin ne olacağı açık değildir. Önceki panel raporuna istinaden matematiksel okuryazarlık kavramına ilişkin detaylı bilgiler sunulmuştur. Fakat yukarıda ifade edilen hususlar çerçevesinde projenin özgün değerine yönelik olarak hala ciddi eksikliklerin olduğu düşünülmektedir.	2,33
"Proje önerisi, ortaokul öğretmenlerinin ""öğrenme yörüngeleri"" çerçevesinde mesleki gelişimlerini hedeflemektedir. Bunun, proje kapsamında hazırlanacak bir web sitesi ve öğretmen el kitabı yardımıyla yapılması planlanmaktadır. Proje “öğrenme yörüngeleri” gibi ülkemiz matematik eğitiminde yeni bir kavramı ele alması, sonuçlarıyla birlikte öğretmenlerin mesleki gelişimlerine sunacağı katkılar düşünüldüğünde önemli bulunmuştur. Ancak aşağıda belirtilen hususlar projenin özgün değerini düşürmektedir:Öğrenme yörüngeleri (learning trajectory) kavramı öneride açıklanmaya çalışılmıştır. Ancak öğrenme yörüngesi ile ne ifade edilmeye çalışıldığı yeterince açık değildir: Bu kavram üzerine yapılmış olan açıklamalar kavramın ne olduğunu tam olarak açıklamamaktadır. Şekil 1’de örnek olarak bir öğrenme yörüngesi sunulmaktadır. Ancak burada verilenler neden bir öğrenme yörüngesi, bileşenleri, göstergeleri ya da aşamaları var mı? Bunlar tam olarak açık değildir. Her bir yörüngede neler yapıldığı, kullanılan testler, öğrenme-öğretme strateji, teknik ya da yöntemleri, ders ortamı, etkinlikleri vb. açık olarak yansıtılmamıştır. Öğrenci düşüncelerine dayalı öğrenme yörüngelerinden bahsedilmesine rağmen, öğrenci düşüncelerinden tam olarak ne kast edildiği ifade edilememektedir. Öğrenme Yörüngesi (Learning Trajectory) teorisi bu projede çok temel olmasına rağmen öğrencilerle çalışma yerine direk öğretmenlerle ders imecesi yardımı ile yörüngelerin tasarlanması, projenin amacıyla çelişmektedir. Literatürde özellikle kesirler konusunda öğrencilerin matematiksel düşünme modelleri ve bu modellerin öğrenme yörüngeleri teorisi içerisindeki uygulamalarına öğrenci temelli çalışmalara yer verildiği görülmektedir. Fakat bu çalışmada Şekil 1’de belirtilen öğrenme yönergesi bu anlamda açık değildir. Alanın kılavuz eserlerinden Steffe vd. Children's Fractional Knowledge kitabındaki çalışmalarla benzerlik ve farklılıklar verilmemiştir. Öneride verilen Şekil 2’de öğrenme yönergelerine yönelik örnek bir tasarım sunulmaktadır. Tasarım ve yapılan açıklamalar göz önüne alındığında ülkemizde EBA ve yurt dışında “Annenberg Learner” gibi öğretmenlere rehberlik edici ve farklı materyal ve ortamlar sunan sistemler bulunmaktadır. Proje önerisinin ürettiği malzemelerin bu ve bu gibi sistemlerden farkı ve bunun projenin özgünlüğüne katkısı açıklanmamıştır. Öneride tasarlanacak olan sistemin etkileşimli olacağı ifade edilmektedir. Web 2.0 tabanlı etkileşimli bir web sitesinden kastın ne olduğu açık değildir. Amaç ve hedefler kısmında proje sonunda web sitesindeki tüm içeriği kapsayacak matematik öğretmenlerine yönelik bir kılavuz kitabın proje çıktısı olarak elde edileceği ifade edilmektedir. Eğer web sitesinin tüm içeriğini kapsayacaksa böyle bir kitaba neden ihtiyaç duyulduğu açık değildir. "	2,25
Proje ülkemizde eksikliği önemli derecede hissedilen engelli eğitimi konusunda yenilikçi bir yaklaşım ortaya koymaktadır. Eğitimde fırsat eşitliğinin sağlanması açısından bu tür çalışmalara ihtiyaç duyulmaktadır. Ayrıca görme engelli bireylerin fen bilimleri gibi temel bir alanda gelişimlerini sağlayacak özel yaklaşım ve materyallerin geliştirilmesine duyulan ihtiyaç da büyüktür. Bu anlamda proje, görme engelli öğrencileri barındıran bir okul özelinde öğrencilerin fen bilimleri eğitimi alanındaki ihtiyaçlarını belirlemeye ve fen bilimleri alanında eğitimlerini destekleyecek yaklaşım ve materyaller geliştirmeyi hedeflemektedir. Bu açıdan proje özgünlük içermektedir.  Diğer taraftan araştırmacıların neden 6. sınıfta yer alan belirli ünitelere odaklanma ihtiyacı duydukları net olarak anlaşılamamaktadır.	4,50
"Proje önerisinde genel olarak MTOK kontenjanı ile oldukça düşük temel matematik bilgisi ile Teknoloji fakültelerine yerleştirilen öğrencilerin etkili matematik öğrenimleri için ARCS Motivasyon Modeli ve yapılandırmacı yaklaşıma dayalı olarak teknoloji destekli öğretim ortamı geliştirilmesi ve bu ortamın etkililiğinin incelenmesi amaçlanmaktadır.  Projeye ilişkin önceki değerlendirmede ARCS Motivasyon Modeli ve Yapılandırmacı yaklaşıma dayalı içeriğin nasıl bir özelliğe ve yapıya sahip olacağına ilişkin açıklamaların yeterli olmadığı belirtilmiş olup, revize edilen proje önerisinde özgün değer açısından bu düzenlemelerin sağlanmamış olduğu görülmektedir. Öncelikle proje önerisinde yapılandırmacı yaklaşımın ve ARCS modelinin neden temel alındığı, bu yaklaşımın/modelin tercih edilmesi ile saptanan sorun durumlarının iyileştirilmesi süreci ve yapılması planlanan uygulamaların ve geliştirilmesi planlanan materyallerin arasında nasıl bir ilişkinin olduğu açıklanmamıştır. Alanyazında yapılandırmacı yaklaşımının temel niteliğindeki öğrenmeler için değil, daha üst düzey bilişsel becerileri hedefleyen üst düzey öğrenmeler için daha uygun olduğu yönünde temel bir tartışma vardır (Örneğin bkz. David Jonassen, Thomas Duffy, Donald Cunningham, David Perkins’in makaleleri/kitapları). Proje önerisinde yapılandırmacı yaklaşımın temel matematik bilgilerinde eksik olduğu saptanan hedef öğrenci grubu için neden uygun bulunduğu tartışılmamış, bunun yerine yapılandırmacı yaklaşım ve uygulamalardan genel olarak söz edilmiştir. Ayrıca, proje önerisinde bağımlı değişken olarak betimlenen akademik başarı, kaygı, özyeterlik algısı ve motivasyonun işlevsel tanımlamaları ve kuramsal arka planına yer verilmemiştir. Örneğin; özyeterlik algısı bir yapı olarak nedir, hangi süreçlerden etkilenir, nasıl oluşur ya da değiştirilir sorularına cevap bulunamamıştır. Bununla birlikte; proje önerisinde kaygı, özyeterlik ve motivasyon gibi değişkenlerin matematik başarısızlığında önemli nedenler olduğu belirtilmiştir, ancak bu değişkenler ve aralarındaki ilişkiler yeterince tartışılmamış ve araştırma problemleriyle ilişkilendirmede verilen gerekçeler yetersiz kalmıştır. Projenin özgün değeri olarak ifade edilmiş olan yapılandırmacı yaklaşıma dayalı olma ve ARCS modelini temel alarak geliştirilecek etkileşimli kitap ve etkileşimli tahtada kullanılacak materyallerde anılan yaklaşım ve modeli temel alan içerik ve etkinlik örneklerinde, ARCS modelinin hangi alt stratejilerinin nasıl yer alacağına ilişkin somut örnekler verilmemiştir. Tablo 1’de sunulan ARCS motivasyon modeli basamaklarına ilişkin açıklamalar ise oldukça genel ifadeler içermektedir. Örneğin, “Yapılandırmacı yaklaşım ilkeleri göz önünde bulundurulacaktır” gibi genel ifadeler, tasarımda neyin, niye, nasıl tasarlanacağı hakkında bilgi verici değildir. Örnek 1’de sunulan etkileşimli tahta için hazırlanan materyalin neden yapılandırmacı olduğu ve ARCS modelinin hangi basamak/stratejileri kapsadığı ile ilgili bir bilgi bulunmamaktadır. Ayrıca, Örnek 1’in ARCS modeline göre etkileşimli tahta için tasarlandığı ve gerçek hayat ile ilişkili olduğu belirtilmiştir. Verilen ekran görüntüsünden ve açıklamalardan verilen örneğin nasıl bir etkileşime sahip olduğu ve ARCS modelinin ilkelerini hangi açıdan sağladığı yeterince açıklanmamıştır. Yapılandırmacı yaklaşım ve gerçek hayat modelleme ölçütleri gerçek hayatta olan objelerin soruya yerleştirmesinden ibaret değildir. Öğrencilerin, gerçek hayatta karşılaşabilecekleri rutin olmayan problemlerden bahsedilmektedir. Bu bağlamda, verilen örnek belirtilen ilkeleri sağlamakta yeterli görülmemektedir. Etkileşimli kitap için verilen Örnek 2 ve benzer örneklerin çeşitli görseller ve etkileşimli sorularla desteklenerek ARCS modelinin tüm basamaklarının en etkin şekilde uygulanmasının sağlanacağı ifade edilmektedir. Örnek ile ilgili verilen ekran görüntüleri ve yapılan açıklamalardan etkileşimin ana sayfaya dönme, sayfalarda ileri ve geri gitme, videoyu başlatma/durdurma/ileri-geri sarma ile sınırlı olduğu görülmektedir. Etkileşimli kitap içeriklerinin oluşturulmasının özgünlük açısından zayıf kaldığı görülmektedir. Ayrıca Örnek 2’de tasarlanmış bir animasyona ilişkin ekran görüntüleri verilmiştir ve bunun ARCS modelinin dikkat basamağı ve yapılandırmacı yaklaşımın öğrenmenin öznelliği ilkesi ve sosyallik ilkesini desteklediği ifade edilmiştir. Bu açıklamalar, tüm bilgisayar/Internet tabanlı görsel materyaller için kolaylıkla söylenebilecek türdendir. Örnek 3’te ise gerçek hayat analojisi ile üslü sayıların çarpımı konusu anlatılmak istenmektedir. Bu örnekte de geliştirilen içeriğin projenin savunduğu teorik alt yapı olan yapılandırmacı öğretim yaklaşımını desteklemekten uzak olduğu görülmektedir. Projede, mobil araçların ve etkileşimli tahtaların birer araç olduğu ve asıl önemli olanın teorik alt yapıyı destekleyen içerik olduğu vurgulanmaktadır. Bununla birlikte, örnekleri sunulan anlatımların özgünlük açısından zayıf oldukları görülmektedir. Proje önerisinde, hem etkileşimli tahta teknolojisinin hem de mobil cihazlar için geliştirilecek etkileşimli kitabın alanda ilk olduğu ifade edilmiştir. Ancak, mevcut e-kitapların neden akıllı tahtalarda kullanılamadığı tartışılmamıştır. Bununla birlikte, geliştirilecek olan e-kitabın diğer e-kitaplardan farklı olan hangi özelliklerinin etkileşimli tahtalar için önemli olduğu belirtilmemiştir. Sonuç olarak, projenin temel özgün noktalarından birinin ARCS Motivasyon Modeli ve yapılandırmacı yaklaşımın entegre edildiği bir öğretim ortamı oluşturmak olduğu belirtilmektedir. Ancak, projede bu iki boyutun ayrı ayrı vurgulanmasına karşın entegre edilemediği görülmektedir. Ayrıca, projede çeşitli ekran görüntüleriyle sunulan örneklere benzer şekilde diğer örneklerin de çeşitli görseller ve etkileşimli sorularla desteklenmesinin ARCS motivasyon modelinin tüm basamaklarının en etkin şekilde uygulanması sağlanacağı belirtilmektedir. Bu durum projede ARCS Motivasyon Modeli ve yapılandırmacı yaklaşıma dayalı öğretim ortamının etkileşimli kitap, etkileşimli tahta uygulamaları ve matematik dersi e-materyal portalı olarak belirtilen bileşenler ile sağlanacağının belirtilmesi de projenin önerilen entegrasyonu sağlamada zayıf kaldığını, projenin pedagojik odaktan daha çok teknoloji odaklı olduğunu göstermektedir. Ayrıca, projenin matematik başarısını artırma ve matematik öğretimini geliştirmeye yönelik öğretim teknolojilerinin kullanılması konusuna özgün bir boyut katmayacağı görülmektedir. "	1,50
Projenin amacı, öğrencilerin sigara içme prevalansını belirlemek ve öğrencilerin kendi oluşturdukları ve yürüttükleri akran eğitimi programının sigara içme davranışları (sigara içme, düzenli sigara içme, sigarayı deneme, sigarayı bırakma) üzerindeki etkisinin değerlendirilmesidir.  Akran eğitimi içeriğinin oluşturulmasında ve yürütülmesinde öğrencilerin düşüncelerine ve gereksinimlerine yer verilmesi önemli bir katkı olarak görülmektedir. Ancak üniversite öğrencilerinde ve sağlık çalışanlarında sigara içme sıklığı ile ilgili birçok çalışma bulunmaktadır. Ayrıca alanyazında lise öğrencilerinde sigara bırakmada akran eğitiminin etkinliğini inceleyen çalışmalar da mevcuttur. Bu çalışmanın Türkiye evrenini temsil eden bir çalışma olması özgün değeri artırabilirdi ancak sadece bir fakültenin kendi öğrencileri üzerinde yapılan bu çalışmanın özgün değeri de sınırlıdır. Projenin özgün tarafı, oluşturulmasında ve yürütülmesinde öğrencilerin düşünce ve gereksinimlerine yer verilmesi ve akran eğitimi programının bizzat öğrenciler tarafından verilmesidir. Akran eğitimi içeriğinin oluşturulmasında ve yürütülmesinde öğrencilerin düşüncelerini ve gereksinimlerini belirleyen çalışmalar sınırlıdır. Bu çalışma ile öğrencilerin kendi sorunlarını çözmede aktif katılımlarının sağlanması sigara bırakmada daha etkili olabilecektir. 	2,40
Proje önerisi ile, soru sorulan alana özgü tanımlı değişkenler ve fonksiyonlar yardımıyla aynı soru tipinden dinamik olarak farklı sorular üretme özelliğine sahip bilgisayar tabanlı bir soru oluşturma sistemi geliştirmek, bu sistem üzerinden ilkokul ve ortaokul matematik ve fen dersleri için dinamik soru bankaları oluşturmak ve sistemi öğrencilerle test etmek hedeflenmektedir.Aşağıda belirtilen nedenlerle bir önceki panel raporunda belirtilen eksikliklerin giderilemediği anlaşılmaktadır.Projenin bir gerekliliği olarak yapılacak olan fonksiyon ve değişken belirleme işleminin neden özgün olduğu açıklanmamıştır. Projede önerilen dinamik soru oluşturma sistemi ile alternatif soru tiplerinin de destekleneceği, ancak sistemin alternatif soru tiplerinden bağımsız olacağı belirtilmektedir. Bu durum projenin alternatif soru tiplerini destekleme durumu ile çelişmektedir. Aynı zamanda matematik ve fen dersleri için belirlenecek soruların farklı değerlere, resimlere ve grafiklere sahip olarak üretilebileceği belirtilmektedir. Ancak, verilen örneklerde bu görsellerin sadece soru kökünü görsel ile desteklemeyi sağladığı, cevaplama açısından bir alternatif soru tipi sunmadığı görülmektedir. Bu durum, projede halen alternatif soruların nasıl üretileceğinin belirsiz olması durumunu değiştirmemiştir.Bununla birlikte, proje önerisinde özel değişkenler ve fonksiyonlar yardımıyla soru sorulacak alana ait bilgilere sahip bir uzman sistem geliştirileceği ifade edilmektedir. Uzman sistemler, belirli bir uzmanlık alanında, gerçek kişilerden derlenen bilgileri temel alarak, zamanla kendisini geliştirebilme yeteneği de olan yazılımlardır. Projenin özgün değeri anlatılırken mevcut sistemlerde kullanıcıların bilgiyi sisteme kendilerinin tanıtmaları gerektiği ifade edilerek geliştirilecek sistemde bilginin sistem tarafından oluşturulacağı izlenimi ortaya çıkmaktadır. Ancak, proje önerisinde verilen örnekler ve bilgiler geliştirilecek sistemin böyle bir özelliğe sahip olup olmayacağı konusunda yeterli değildir.  Öneride verilen bilgiler ışığında proje önerisinin mevcut soru oluşturma sistemlerinden yeterince farklı olmadığı değerlendirilmiştir. Proje önerisinin daha önceki değerlendirme sonuç ve önerilerini tatmin edecek şekilde yanıtlamadığı sonucuna varılmıştır.	1,40
"Önerilen projeden, ortaöğretim matematik öğretmeni adaylarının matematiğe, matematik öğrenim ve öğretimine mevcut bakış açılarını belirlemeyi ve var olan bakış açılarından ilerlemeci bakış açısına geçiş sürecinin doğasını ve karakteristik özelliklerini incelemeyi amaçladığı anlaşılmaktadır. Projede amaçlanan diğer bir husus, nicel - sayısal operasyon ikilemi, mantıksal-matematiksel ampirik öğrenme ikilemi, kavramsal analiz ve bilişsel mülakat bilgisinin öğretmen adaylarındaki bakış açısı gelişimine katkısını daha genel bulgular ile göstermek ve öğretmen yetiştirmede ortak bir çerçeve sunmaktır.  Genel olarak çalışma; yapılandırmacılık, öğretmenlerin matematiğe, matematik öğretim ve öğrenimine bakış açıları (örneğin, kavram-tabanlı perspektif) ve matematiğin doğasına bakış açıları (örneğin mantıksal-matematiksel zihin eylemleri) teorik çerçevelerinin üzerine kurulmuştur. Bununla birlikte, belirtilen çerçevelerle ilgili literatür bilgisi ile hangi amaca hizmet edeceği verilmiş, fakat proje önerisindeki literatür bilgisinin çok dağınık olması ve teknik açıdan basitleştirilememesi projenin yapacağı katkı ve yeniliği görmede engel oluşturduğu düşünülmektedir. Öte yandan; bilgi, inanç, deneyim, ölçme ve değerlendirme gibi kavramların araştırılmasının öğretmen adaylarıyla gerçekleştirilmesi çoğu zaman gerçekçi veriye ulaşmamızı engelleyen durumlar oluşturabilir. Özellikle buradaki bazı kavramlar öğretmenlik mesleğini icra ederken oluşup netleşebilmektedir. Sunulan projenin, yürütücünün yayına gönderdiği ve henüz yayına kabul edilmemiş bir makalesinde tek bir öğretmen adayının gösterdiği gelişme üzerine yapılandırılması projenin gerekçesini oluşturmada yetersiz bulunmuştur. Proje önerisinde öğretmen adaylarıyla ilgili yapılan çalışmalara yeterince yer verilmemiş olması çalışmanın özgün değerini sınırlandırmaktadır. "	3,67
"Projenin ana konusu dijital öyküleme yöntemine yönelik olduğundan ve bu konu özellikle ulusal düzeyde yeni çalışılan bir konu olduğundan özgün bir konu algısı yaratmaktadır. Ancak, proje önerisinin neredeyse tamamında dijital öyküleme yöntemi tanıtılmış, özellikleri anlatılmış ve faydalarından söz edilmiş olmasına rağmen, bu çalışmanın problem durumunun ne olduğu, fizik eğitiminde dijital öyküleme yönteminin kullanılmasının gerekçesinin ne olduğu, niçin fizik derslerinin seçildiği konusunda öneride literatür destekli olarak yeterince somut bilgiler yer almamaktadır. Özgün değer başlığı altında ülkemizde ve uluslararası düzeyde fizik eğitiminde dijital öyküleme yöntemine yönelik çalışmanın olmaması özgün bir değer olarak ifade edilmiştir. Bununla birlikte ülkemizde fizik eğitiminde dijital öyküleme ile ilgili çalışmalar (örneğin; Kahraman, 2013) bulunmaktadır. Ayrıca bir çalışmanın özgünlüğüne sadece o konuda araştırma yapılmamış olmasına göre karar verilemeyeceği, çalışma olmamasının böyle bir ihtiyaç veya problem olmamasından kaynaklanabileceği de açıktır. Bu anlamda düşünüldüğünde bu çalışmanın dijital öykülemeye odaklanması dışındaki özgünlüğünün ne olduğu ve hangi problemin çözümüne yönelik olarak gerekçelendirildiği belirsizdir. Bu durum projenin özgün değerini düşürmektedir.Projenin ilgili literatüre ne gibi katkı sunacağı, hangi eksikliği gidereceği, ne tür bir probleme yanıt vereceği net olarak ifade edilmemiştir. Projenin özgün değer açısından vurguladığı FATİH projesinin içerisinin doldurulması boyutu önemlidir. Ancak araştırma sorularının bu açıdan bir bağlantısı kurulmamıştır. Bu arada araştırma soruları yeterince amaç odaklı ifade edilmemiştir.Ayrıca henüz öğretim tecrübeleri olmayan öğretmen adaylarının aldıkları ilkin eğitimle öğrencilere DÖY’i anlamlı ve amaçlarına uygun şekilde öğretip öğretemeyecekleri (sınıf yönetimi, öğretim gibi konulardaki tecrübesizlikleri göz önüne alındığında) açık değildir. Çalışmanın katılımcıları olacak son sınıf öğretmen adaylarının tümünün öğretmenlik uygulaması dersi içinde çalışmaya katılacağı varsayılmaktadır. Bu uygulamanın öğretmenlik uygulamasının dersi içerisinde nasıl gerçekleştirileceği ve adayların sürece gönüllü olarak katılıp katılmayacakları konusunda bilgi sunulmamıştır. "	1,83
Proje önerisi, İngilizce eğitim yapan üniversitelerdeki mevcut İngilizce eğitim programlarındaki sorunları öğretim üyesi açısından inceleyerek bu alandaki eksiklikleri ve problemleri ortaya koymayı amaçlamaktadır. Ancak projenin, eksikliklerin giderilmesi veya problemlerin çözümüne yönelik ne gibi özgün ve yaratıcı/yenilikçi öneriler ve yaklaşımlar getirebileceği tam olarak açık değildir. Çalışma hedeflerinin çok çeşitli olması yüzünden, bu projenin, ilgili alanda tespit edilmesi muhtemel sorunların tümüne ayrı ayrı çözüm üretmesi mümkün görünmemektedir.Belirli bir yaşa gelmiş bireylerin yabancı dil becerilerini 'en az anadili gibi, hatta daha iyi' geliştirebilmeleri alanda kabul edilebilir bir hedef değildir. Bu amaç, projenin özgün değerini düşürmektedir. Çalışmanın odağı olan dil becerisi değişkeni tutarlı ve açık bir biçimde ele alınmamıştır. Proje önerisinin başında, dil becerisi kullanımından genel İngilizce dil becerisi kastedilirken daha sonra aslında bunun sınıf içi İngilizce etkileşim ve sunum becerisine indirgendiği gözlenmiştir. Ne var ki bu olgu dahi proje önerisinde net bir şekilde betimlenmemiştir.    	2,67
Proje önerisi iki aşamadan oluşmaktadır. Birinci aşamada Türkiye’deki matematik, fizik, kimya ve biyoloji alanları eğitimi bölümlerinde görev yapan öğretmen eğitimcilerinin, sahip olmaları beklenen yeterliklerin tanımlanması, ikinci aşmada da belirlenen yeterlikler çerçevesinde Türkiye’deki öğretmen eğitimcilerinin kendilerini ne derece yeterli algıladıklarının araştırılması hedeflenmektedir. Proje önerisi, özellikle ülkemiz açısından düşünüldüğünde, konuyla ilgili araştırma çalışmalarının nicelik ve nitelik olarak sınırlı olması, var olanların konuyu yeterince sistematik ve odaklanarak ele almamış olması nedeniyle önemli bulunmuştur ve fen ve matematik eğitimi literatürüne önemli katkılar sağlayacağı düşünülmektedir. Uluslararası literatürde, öğretmen eğitimcilerinin sahip olması beklenen standartları tanımlayan çalışmaların bulunmasına rağmen, bunlara ne kadar sahip olunduğuna yönelik araştırmaların sınırlı sayıda olması, mevcut projenin gerçekleştirmeyi düşündüğü ikinci amacıyla birlikte literatürdeki bu konudaki boşluğun doldurulmasına katkı getirecek niteliktedir. Bununla birlikte aşağıdaki husus projenin özgün değerini sınırlamaktadır:İlk panel raporunda fen (fizik, kimya, biyoloji, fen bilgisi) ve matematik eğitimcilerinin birlikte çalışılması eleştirilmiş olmasına rağmen, araştırmacılar sadece fen bilgisi öğretmenliğini çalışma kapsamından çıkarmakla yetinmişler ve bu farklı disiplinleri bir arada ele alma gerekçesi olarak ülkemizde ve ABD’de bunların aynı bölüm çatısında ele alınmalarını gerekçe olarak göstermişlerdir. Bu bölümlerin aynı çatı altına alınmaları daha çok işin yönetim boyutuyla ilgilidir. Fen ve matematik eğitimi alanlarındaki öğretmen eğitimcilerinin alana özgü yeterlikleri farklı olacağından, projenin belli bir alana odaklanmamış olması özgün değeri düşürücü bir eksiklik olarak değerlendirilmiştir.  	3,25
"Proje önerisinin başlıca amacı temel astronomi konularının öğretimi için fiziksel modeller geliştirmek, bu modellerin temel kavramların algılanmasında (öğrencilerin yaşlarına ve sosyo-ekonomik ve kültürel yapılarına bağlı olarak)  etkililiğini öğretmen, öğretmen adayları ve öğrenciler üzerinden denemek ve astronomi eğitiminde belirli konularda temel standartlar (öğretim programları) oluşturmaktır. Proje önerisi, ülkemizin modellerle astronomi öğretimi konusunda duyulan ihtiyacı konu edindiği için önemli bulunmuştur.Proje önerisinde “Amaçlar ve Hedefler” bölümünde ifade edilen beş genel amaç incelendiğinden, birbiriyle ilişkilendirilmediğinden ve her bir amacın kendi içerisinde büyük bir problemi ortaya koymasından dolayı çalışmanın odak noktası anlaşılamamaktadır.Modellerin eğitimde ve özellikle fen öğretimde kullanımı köklü bir araştırma konusudur. Ancak, proje önerisinde geliştirilmesi planlanan yedi astronomi modelinin özgünlüğü yeterince tartışılmamıştır. Örneğin, önerilen modellerden kütle çekimi ile ilgili modelin diğerlerine göre daha özgün olacağı vurgusu yapılmaktadır. Ancak, Newton ve Einstein’ın kütle ile ilgili kuramlarının birlikte verileceğinin ifadesi gerekçeli olarak verilmediğinden dolayı özgünlük için yeterli bir kanıt olarak görülmemiştir. Özellikle kaynak bölümünde belirtilen üç model başta olmak üzere araştırmada geliştirilmesi planlanan modellerin envanterdeki ve piyasada hazır olarak satın alınabilecek modellerden farkı ortaya konmalıdır. Diğer taraftan proje önerisinde her ne kadar astronomi eğitiminde fiziksel modellerin kullanılmasının önemine vurgu yapılmış olsa da son 5-10 yılda astronomi kavramlarının öğrenilmesi/öğretilmesi üzerine yapılan çalışmalar, astronomi eğitiminde aynı amaç için geliştirilen elektronik yazılımların en az fiziksel modeller kadar ilgili kavramların öğrenilmesinde etkin rol oynadığını göstermiştir (örneğin, Trundle ve Bell, 2009;). Proje önerisinde fiziksel modellerin elektronik yazılımlara göre üstünlüğüne ilişkin herhangi bir argümanın olmaması da çalışmanın neden özgün olacağına ilişkin soru işaretleri bırakmaktadır.Geliştirilecek fiziksel modellere eşlik edecek belirli bir pedagojik yaklaşım ve bu yaklaşımı yansıtan eğitim materyallerinin (çalışma yaprakları, öğretmen/eğitmen rehberi) nasıl geliştirileceğine ilişkin açıkça belirtilen herhangi bir bilginin olmaması (alternatif astronomi eğitimi ibaresi hariç) çalışmanın özgün değerini zayıflatmaktadır. Projede geliştirilecek modellerin; kimler tarafından nasıl geliştirileceği, geliştirilen modellerin Fen Bilimleri öğretim programının hangi kazanımlarını kapsayacağı vs. gibi önemli noktalar hakkında bilgi sunulmaması projenin zayıf noktalarından birisidir. Proje ekibinin önceki projeleri incelendiğinde ilköğretim ve üniversite öğrencilerinin astronomi kavramları, modelleri, bilgi, tutum gibi benzer konuların araştırıldığı görülmüştür. Proje önerisinde, proje ekibinin yapılan çalışmalardan nasıl farklılaştığı ayrıntılı olarak ortaya konulmalıdır."	2,17
Önerilen projede fen bilimleri öğretmenlerinin Nanobilim ve teknoloji konularındaki anlayışlarını ve bu konuların öğretimine yönelik pedagojik alan bilgilerini fen bilimleri dersi öğretim programıyla bütünleştirilmiş etkinlikler ile geliştirmeye yönelik bir mesleki gelişim paketi (MGP) hazırlamak ve bu MGP’nin etkililiğini incelemek amaçlanmaktadır. Günümüzdeki önemli araştırma konularının başında gelen nanobilim ve teknolojiyle ilgili olarak fen bilimleri öğretmenlerin anlayışlarının ve pedagojik alan bilgilerinin geliştirilmesi önemli bulunmuştur.Ancak proje önerisinde dikkat edilmesi gereken bazı hususlar mevcuttur. Öncelikle amaç cümlesinde ifade edilen “fen bilimleri dersi öğretim programıyla bütünleştirilmiş etkinlikler” geliştirilmesi bu MGP için önemli bir gerekçe olarak sunulmuştur. Ancak, nano-bilim ve teknoloji mevcut programda doğrudan ya da dolaylı olarak yer almamaktadır. Bu haliyle “bütünleştirmenin” zayıf kalacağı öngörülmektedir.Nano-bilim ve teknolojinin eğitimi ve öğretiminin neden önemli olduğu ilgili alanyazından yararlanılarak ortaya konulmuştur. Ancak geliştirilmesi düşünülen MGP ve bunun önemli bir parçası olan PAB’nin mevcut (uluslararası) programlardan farklı olan ya da katkıda bulunulan yanı ilgili alanyazınla iyi şekilde irdelenerek ortaya konulamamıştır. Bu durum çalışmanın özgünlüğünün sadece içerik ile sınırlı olmasına yol açmaktadır. Ancak, içerik ile ilgili olarak ortaya konan Big Ideas’ın mevcut fen bilimleri öğretim programıyla olan örtüşmesinin irdelenmemiş oluşu çalışmanın özgün değeri üzerine tehdit oluşturmaktadır.Önceki panel raporunda belirtilen “Fen bilimleri öğretmenlerinin  nanobilim ve nanoteknoloji konusunda  bir hizmet içi eğitime ihtiyaçları varmı dır” sorusuna cevap  verilmeye çalışılmış ve sorunun cevabı ile ilgili  çalışmada literatürler verilmiş ancak önerilen projenin konusu ile ilgili bağlantıları yeterli değildir.  Ayrıca  fen bilimleri öğretim programında nanobilim ve nanoteknoloji konusunun  kazanımları ile de bağlantı kurulmaya çalışılmış  ancak  MGP’nin fen bilimlerinin hangi konuları ile ilgili olacağına ilişkin  somut örneklerin olmaması çalışmanın özgün değerini olumsuz yönde etkilemektedir. Önerideki MGP'nin geliştirilmesine ilişkin eksikliklerden dolayı beklenen katkının gerçekleşmesine yönelik bazı endişeler vardır: (1) Birincisi geliştirilecek MGP'nın fen bilimleri müfredatıyla bütünleştirlmiş etkinliklerden oluşacağı belirtiliyor, ancak bunun nasıl hayata geçirileceğine ilişkin herhangi bir bilginin olmaması projenin özgün değerine ilişkin soru işaretleri bırakmaktadır. (2) Bir diğer hususta geliştirilecek MGP'nın pedagojik özelliklerine ilişkindir. Şöyle ki MGP'nın BSB ile desteklenmiş olması, programla uyumlu olması, basit ve erişilebilir malzemelerle gerçekleştirilebilir olması ve farklı öğrenme alanlarına uygun olması hedeflenmektedir. Ancak bu özelliklere sahip bir MGP'ının Türkiye'de olmasa da dünyadaki benzerlerinden nasıl farklılaşacağına ve böylece alanyazına nasıl bir özgün katkı sağlayabileceğine ilişkin herhangi bir dayanağın olamayışı özgün değerini gölgede bırakmaktadır. Çünkü şayet proje çıktılarının prestijli fen eğitimi dergilerinde yayınlanması düşünülüyorsa (proje önerisinde öyle planlandığı belirtilmiştir) geliştirilecek MGP'nin benzerlerinden nasıl farklılaşacağının üzerinde önemle durulması gerekmektedir.          Bununla birlikte, önceki panel raporunda çalışmanın gerekçesinin fen öğretim programları ile örtüştürülmesi ve hatta doğrudan bağlantı kurulması yönündeki değerlendirmelerin yeterli düzeyde dikkate alınmadığı tespit edilmiştir. Araştırmanın genel hedefinin ulusal işlerliğe sahip, tüm öğretmenler tarafından uygulanabilen ve tüm öğrencilere nanobilim ve nanoteknoloji okuryazarlığı kazandırmak üzere işe koşulacak etkinlikler hazırlamak ve etkililiğini değerlendirmek olduğu düşünüldüğünde fen öğretimi programı kazanımlarının dikkate alınması veya hangi konuyla nasıl ilişkilendirilmesi yönünde somut bilgilerin sunulması önemlidir. Nanobilim ve Nanotechnology ne ülkemizde ilköğretim fen programında nede yurtdışında örneğin USA fen programlarında yer almaktadır. Bunun sebebi yazarında belirttiği gibi nanoteknolojinin multidisipliner bir yapıya sahip olmasıdır. İlköğretim programlarının amacı temel seviyede fen ve teknoloji okur yazarı bireyler yetiştirmektir. Bu amaç doğrultusunda fizik, kimya ve biyolojinin en temel konuları içerik olarak alınmaktadır. Nanobilim gibi uzmanlık gerektiren multidispliner konular ilköğretim programının kapsamı dışında tutulmaktadır. 	2,00
Proje önerisiyle verilen eğitimlerin katılımcı öğretmenlerin geometri bilgisinin, geometrik düşünmelerinin ve ikna edici matematiksel açıklama yapma becerilerinin gelişimine ve geometri derslerindeki sınıf içi uygulamalarının öğrencilerinin düşünüşleri üzerinde düşünmelerine etkisini incelenmesi amaçlanmaktadır. Genel olarak bu tür uygulamalar çalıştay, seminer ve kısa süreli kurslar bağlamında verilmektedir. Bu tür eğitimler öğretmenlerin ihtiyaçlarıyla ilgili olmayan tek kullanımlık deneyimler sunmaktadır ve gözlem, takip ve geribildirim yapma imkanı vermemektedir. Ancak bu proje kapsamında yapılacak uygulamaların uzun süreli olması, uzmanlar tarafından eğitimlerin verilmesi, örnek uygulamalar içermesi, bireysel ve grup düzeyinde uygulamalar ile ilgili yorumlara ve tartışmalara olanak sağlaması ve uygulayıcılara uzmanlar tarafından bireysel geri bildirimler verilmesi projenin özgün değeri olarak yorumlanabilir. Projenin en önemli özgün katkılarından biri öğretimde gözlenen değişimlerle beraber öğrenci başarısındaki değişimin de araştırılması olacaktır. Verilen hizmet içi eğitimlerde farklı materyaller üzerinde yapılan tartışmalar ile öğretmenlerin kendi aralarında mesleki konular üzerine entelektüel tartışmalara girebilme kültürünün ve eleştiren, sorgulayan ve iletişim kuran bir sınıf kültürünün amaçlanması önemli bulunmuştur.Öte yandan, her ne kadar Driscoll ve arkadaşları (2010) öğretmenlerin geometri bilgisi ve geometrik düşünmelerinin geliştirilmesi ve öğrenci düşünüşleri üzerine düşünmeleriyle ilgili deneysel bir çalışma yapmış olsa da, onlar öğrenci öğrenmesi ve öğrenci başarısına bakmamışlardır. Bu ve yukarıdaki gerekçelerden dolayı, projenin ilgili alanda mevcut eksiği kapatma yönünde ciddi katkıları olabileceği, güncel olan ulusal bir soruna çözüm olabileceği, geometri öğretiminde iyileştirilmelere neden olabileceği öngörülmüş olup, proje özgün bulunmuştur.       	3,83
Çalışma sanal ortamdaki öğrenme deneyimlerinin yönetimi için yapay zeka teknolojileriyle desteklenmiş bir yaşam günlüğü sisteminin tasarımı, geliştirilmesi ve değerlendirilmesi sürecini ele almaktadır. Proje önerisi, yaşam günlüğü sistemlerinin öğretim deneyimlerinin belirlenmesi ve sınıflandırılması amacıyla metin madenciliği tekniklerinin kullanılmasını öngörmektedir. Yaşam günlüğü kavramı ve sanal ortam deneyimlerine ilişkin görsel günlüklerin oluşturulması yeni bir konu olmamakla birlikte, sanal ortam deneyimlerinden oluşan günlük görüntülerinin metne dönüştürülmesi ve öğrenme etkinliklerine odaklanması ile elde edilecek verilerin yapay zeka teknolojisi kullanılarak yorumlanacak olması özgün bulunmuştur. Ancak, yaşam deneyimlerinin öğrenme ve öğrenme teorileri ile ilişkisi ilgili alanyazın sonuç ve önerilerine bağlı olarak ortaya konmamıştır. Ayrıca yürütücünün diğer projelerinde 114K739 numaralı proje sonunda ortaya çıkacak olan yazılıma benzer ürünler ortaya çıkarılacaktır. Mevcut proje önerisinin özgün değerini artıracak olan yapay zeka boyutu proje önerisinde yeterince açıklanmamıştır. 	3,00
Projede, FATİH Projesi kapsamında dağıtılan tablet bilgisayarlara uyumlu bir m-portfolyo uygulamasının geliştirilmesi ve değerlendirilmesi hedeflenmektedir. Aşağıda belirtilen sebeplerden dolayı proje önerisi özgün bulunmamıştır:Mevcut durumda, e-portfolyo sistemi olarak genellikle açık kaynak kodlu ve ücretsiz forum sitelerinin kullanıldığı iddia edilmektedir. Ayrıca, dil desteği olmayan yabancı menşeli sistemlerin olduğundan bahsedilmektedir. Ücretsiz olarak kullanılan bu sistemlerin hangi yönlerden eksik olduğu derinlemesine irdelenmemiştir. Aynı projenin önceki başvurusu hakkında yazılan raporda 'm-portfolyo ve e-portfolyonun yeterince karşılaştırılmadığı' belirtilmesine rağmen tatmin edici açıklamalar mevcut öneride de bulunmamaktadır. Yeni öneride, m-portfolyonun, klasik ve e-portfolyolara kıyasla kendine özgü bazı avantajları olduğu iddia edilmiş ama bu avantajlar yeterince açıklanmamıştır. Projenin FATİH projesinin tüm boyutlarına katkı sağlayacağı iddia edilmiştir. Örneğin, m-portfolyo uygulaması “e-içeriğin sağlanması” boyutuna katkı sağlamamaktadır. Projenin geneline bakıldığında m-portfolyonun içerik ve alandan bağımsız olarak üretileceği vurgulanmış ve bu özelliği ön plana çıkartılmıştır. Önceki panel raporunda dikkat çekilen bu husus, bahsi geçen bileşeni temsil etmekte zayıf kalmaktadır. “Geliştirilecek olan m-portfolyo uygulaması, Milli Eğitim Bakanlığı Eğitim Bilişim Ağı (EBA)’na katkı sağlayacak nitelikte” olduğu ifade edilmiştir. Ancak, bu katkının ne şekilde olacağı yeterince açık bir şekilde ifade edilmemiştir. Mobil cihaz kullanımının öğrencilerin araştıran, sorgulayan ve bilgiyi kendi kendine elde edebilen bireyler olmalarına katkı sağlayacağı iddia edilmiştir. Mobil cihaz kullanımı ve m-portfolyonun bu hedefi nasıl karşılayacağı ise tartışılmamış ve ikna edici kanıtlar sunulmamıştır. Araştırmacılar tarafından da ifade edildiği gibi, m-portfolyo kavramını kapsayıcı durumda olan e-portfolyoya ilişkin geliştirilmiş birçok yazılım bulunmaktadır. Bu anlamda, projeye özgün değerini sağlayacak en önemli özelliği, FATİH projesine yönelik olarak tasarlanması olmaktadır. Ancak öneri genel olarak incelendiğinde, bu özelliğin yazılıma sadece FATİH projesinde dağıtılan Android işletim sistemine sahip tablet bilgisayarlara uyumlu olarak tasarlanması ile kazandırılacağı anlaşılmaktadır. Günümüzde web tabanlı birçok elektronik portfolyo uygulaması mevcuttur. Bu uygulamaların birçoğu da HTML5 teknolojisi ile geliştirilmiştir ve bu uygulamaların birçoğu ekran çözünürlüğüne duyarlı (responsive) olarak tasarlanmaktadır (örn. http://www.threering.com). Bu özellik sayesinde masaüstü, dizüstü, tablet ya da cep telefonu üzerinden erişim sağlanabilmektedir. Projede yazılımın tasarımına ve uygulamasına ilişkin uzman, öğrenci ve öğretmen görüşlerinin alınması ve portfolyonun motivasyona ve tutuma etkisinin araştırılması planlanmaktadır. Ancak araştırmacılar m-portfolyo ile ilişkili olarak neden motivasyon ve tutumu araştırdıklarına yönelik yapıyı oluşturamadıkları eleştirisine önceki raporda yer verilmiştir. Bu hususlara yeni öneride de yeterince değinilmemiştir.	1,33
"Proje önerisinde öğretmenlerin proje hazırlama anlamında yetersiz oldukları belirtilmiştir. Ancak bu durum literatüre dayalı olarak ayrıntılı tartışılmamış ve özgün değeri destekler mahiyette bir gerekçe oluşturulamamıştır. Başka bir ifadeyle literatür ile çalışma amacı arasında yeterli ilişki kurulamamış, literatür özeti ham olarak bırakılmıştır. Bu çalışmada öğretmenlerin proje deneyiminin arttırılmasından ziyade proje hazırlama yeterliklerine karar vermelerinde faydalı olabilecek bir “portfolyo” oluşturulması hedeflenmektedir. Bu anlamda çalışmanın öğretmenlere proje hazırlama konusunda nasıl bir katkı sağlayacağı belirsizdir. Projenin amaçlarından birisi olan ""...proje hazırlatma yeterlilikleri ile eleştirel düşünme becerileri arasındaki ilişkinin araştırılması"" konusunun proje ile doğrudan bir ilişkisi bulunmamaktadır. Araştırmacılar neden böyle bir ilişkinin bu proje kapsamında araştırılması gerektiğini ve bu ilişkinin araştırılmasından elde edilecek sonuçların projede nasıl kullanılacağını açıklamalıdır.Projede eğitim terminolojisi açısından bir karmaşa bulunmaktadır. Örneğin; portfolyo klasik anlamının dışında farklı bir anlamda kullanılmaktadır, yeterlilik ve öz yeterlilik kavramları da eş anlamlı olarak kullanılmıştır. Bu durum projenin anlaşılmasını da güçleştirmektedir. "	1,80
Proje, e-öğrenme ortamlarında öğrencinin davranış, tercih ve isteklerini değerlendirerek bireysel öğrenmelerine cevap verecek uyarlanabilir zeki öğretim sistemini tasarlamak, uygulamak ve değerlendirmek amacıyla önerilmiştir. Uyarlanabilir ortamlar yıllardan beri çalışılan ancak ürünlerinin ortaya çıkması için uzun süren çalışmaların yapılmasını gerektirdiği için ürünlerini yeni yeni görebildiğimiz bir çalışma alanıdır. Önerinin hedeflediği ürünün özgünlüğüne ilişkin olarak belirtilen “öğrencilerin davranışlarının kayıt altına alınması, her bir öğrenciye yönelik olarak geri bildirimlerin sağlanması, etkili öğrenme ve ders çalışma stratejilerini sağlamaya yönelik çeşitli tekniklerin işe koşulması” işlemlerle ilgili bilgi birikimi alanda mevcuttur. Bu işlemlerin bu projedeki özgün yanları ve projeyi nasıl özgün kıldıkları yeterince açık değildir. Bununla birlikte, zeki öğretim sisteminin bileşenlerinin işe vuruk tanımlamaları yapılmamış ve proje içerisinde nasıl işe koşulacaklarına değinilmemiştir. Ayrıca, proje önerisinde mevcut uyarlanabilir zeki öğretim sistemlerinin (Adaptive Character of Thought, Knewton vb.) de yeterince incelenmediği görülmektedir. Geliştirilmesi planlanan bulanık mantık tabanlı zeki öğretim sisteminin mi yoksa Atatürk İlkeleri ve İnkılap Tarihi dersinin zeki sistemle öğretilmesinin mi (yoksa her ikisinin mi) projenin alana özgün katkısıdır konusu net değildir.	2,00
"Proje önerisinin amacı, öğretmenlerin bilim tarihi ile ilgili farkındalıklarını, bilgi düzeylerini arttırmak, bakış açılarını ve öğretim uygulamalarını geliştirmektir. Bilim tarihinin önemi ve katkıları ilgili alanyazından örnekler ile sergilenmiştir. Bu bağlamda bu öneride “(B)ilim tarihi ile ilgili anlatımlardan sonra, öğretmenlere, bilim tarihini derslerde nasıl kullanabileceği, hangi tür tekniklere başvurulabileceği, teknikleri kullanırken nelere dikkat etmeleri gerektiği, bilim tarihi ile zenginleştirilmiş bir dersin nasıl planlanacağı ve uygulanacağı ile ilgili bilgiler sunulacak ve bunlarla ilgili uygulamalar yapılacaktır.” (s.8.). Bu yönüyle önerinin öğretmenlerin bilim tarihini derslerinde kullanmalarına yardımcı olacağı düşünülmektedir. Proje önerisi değişiklik bildirim formunda yürütücünün ifade ettiği “Çalışmanın amacı bu eksikleri (bilim tarihi anlamaları) gidermek olduğu gibi, öğretmenlerin beceri ve deneyimlerini de arttırmaktır. Dolayısıyla, bu yönüyle önemli bir eksiği de gidermektedir.” özgünlük iddiası öğretmenlerin bilgi eksikliğine vurgu yapmaktadır. Bilim tarihinin önemli bir alan olması ve öğretmenlerin bu konuda bilgi eksikliklerinin olması özgünlük iddiasını tam olarak karşılayamamaktadır. Alanyazında irdelenen birçok çalışma aynı (bilim tarihi önemli bir konu ve öğretmenlerin bu alandaki bilgi eksiklikleri giderilmeli) gerekçeyle yapılmıştır, mevcut projenin var olanlardan farkı ortaya konulamamıştır.Proje önerisinde ""Araştırmada öncelikli olarak bilim tarihiyle ilişkili öğretim yapan ortaokul öğretmenlerinin konuya yönelik durumları bilgi, bakış açısı ve öğretimsel yeterlilik boyutlarıyla tespit edilecektir.  Bu konuda ülkemizde bazı çalışmalar varsa da tespitler için yeterli olduğu söylenemez. Dolayısıyla bu araştırma, süre giden öğretim uygulamaları hakkında gerçekçi bir gösterge sunacaktır."" şeklinde nesnel olmayan bir kritik mevcuttur. Proje önerisinde daha önce yapılan çalışmaların hangi yönlerinin yetersiz olduğu analiz edilerek ortaya konulması gerekirdi. Projenin özgün değeri gerekçelendirilirken kanıta dayalı bir yol izlenmelidir.Diğer taraftan, belirli bir konudaki (bu çalışmada bilim tarihi) farkındalığın ve bilgi düzeyinin arttırılması hatta bu değişimin sınıf içi uygulamalara yansıması için uzun süreli eğitimlere ihtiyaç olduğu öğretmen eğitimi alanındaki araştırma çalışmalarında vurgulanmaktadır. Dolayısıyla bu çalışmada beklenen farkındalık ve bilgi artışının daha da önemlisi bir yıllık sınıf içi uygulamalara ilişkin materyallerin geliştirilmesinin iki hafta içerisinde gerçekleştirilecek eğitimlerle etkin olarak sağlanmasının öngörülmüş olması oldukça iddialı bulunmuştur. Bu durumda yetersiz olan öğretmenin iki haftada yeterli duruma getirilip geliştirdiği materyallerin Türkiye genelinde uygulanabilirliğinin sağlanması oldukça güç görünmektedir.Bununla birlikte, sosyal bilgiler öğretmenleri ile fen bilimleri öğretmenlerine aynı kursun verilmesine gerekçe olabilecek nedenler ortaya konulmamıştır. Ayrıca 1. ve 2. kurs planı incelendiğinde daha çok sosyal bilimlere ilişkin bir planın ağırlıklı olduğu, fen bilimleri ile ilgili daha açıklayıcı daha somut ders planlarının yapılmasına ihtiyaç duyulmaktadır."	1,20
"Projede verilecek şipşak sayılama becerisini geliştirmeye yönelik eğitimle, bu beceriyi ve diğer bazı matematik becerilerini geliştirebileceği birçok yurt dışı makalelerde ifade edilmektedir. Proje ekibinin yapmış olduğu ""Kavramsal Şipşak Sayılama Uygulamalarının Hesaplama Performansına Etkisi"" adlı çalışmada da benzer sonuçlar elde edilmiştir. Ancak projenin farklılığı ve yeniliği ile ilgili şüpheler öngörülmüştür. Çünkü bu proje ""Kavramsal Şipşak Sayılama Uygulamalarının Hesaplama Performansına Etkisi"" ile ilgili çalışmanın daha kapsamlı bir halidir. Yani proje ilgili alanda yöntem ve kuram olarak çok fazla bir yenilik sunmamaktadır.Yürütücünün önceki benzer çalışmasında düşük başarılı öğrencilerin performansının negatif olarak etkilenmesi dikkate alındığında; önerilen projedeki etkinliklerin düşük performanslı öğrencilere nasıl uyarlanabileceği tartışılmadığı için projenin sağlayabileceği katkının sınırlı olacağı düşünülmektedir.Proje önerisinde sunulan literatür, çalışmanın özgün değerini ortaya koymada yetersiz kalmıştır. Daha önce yapılan çalışmalar detaylandırılıp, bu çalışmanın diğerlerinden özgün yönü ortaya konulmamıştır. "	2,00
Proje önerisi, mevcut sosyal bilimler literatüründe Türkiye özelinde çok çalışılmamış, kırsal bölgelerde enformel borç ilişkileri ve tefecilik konusu hakkındadır. Bu yanıyla bir özgünlük taşımaktadır. Ancak kavramsal olarak yeterince geliştirilmemiştir. Metodolojik olarak yapılan öneri hem örneklem oluşturma hem de niceliksel/niteliksel araştırmanın yürütülmesi anlamında önemli sorunlar içermektedir. Projenin odaklandığı çok fazla konu vardır. Özellikle hukuki ve dini kavramların proje sorunsalı içerisinde nereye oturacağı net değildir. Yapılan literatür taramasının önerilen araştırma sorusu/soruları bağlamında çerçevelendirilmesi ve odaklandırılması yararlı olacaktır. 	3,80
Bu proje, Türkiye’de üretim sektöründe bulunan orta ve büyük ölçekli firmaların küresel iklim değişikliği ile mücadele ve emisyon ticareti üzerine tercihlerini incelemeyi ve etkin bir emisyon ticareti tasarımında önermeler yapmayı hedeflemektedir. Tercih deneyi yöntemi kullanılarak oluşturulan veri tabanından alınan veriler karışık logit, latent sınıf ve standart logit yöntemleri kullanılarak analiz edilecektir.  Proje önerisinin konularında uluslararası iktisat literatüründe yeterli çalışma ve ülke uygulamaları vardır. Ülkemizde bu konuda yeterli sayıda çalışma olmamakla birlikte son yıllarda iklim değişikliği dâhil olmak üzere çevre sorunları üzerine yapılan çalışmalarda bir artış gözlenmektedir. Ülkemiz özelinde yapılan çalışmalar arasında iktisadi yönden yapılmış çalışma sayısı ise sınırlıdır. Ek olarak, projede gerçekleştirilmesi planlanan, tercih deneyi yöntemiyle üretim sektöründeki firmaların çevre politika araçları hakkındaki tercihlerinin ortaya çıkarılması konusu Türkiye'de daha önce çalışılmamış bir konudur. Bu konudaki genel literatürde de kullanılan yöntem daha çok firmalarla yapılan derinlemesine görüşmelerdir. Gerek konusu itibarı ile iktisat yazınında ülkemizde yapılan çalışmalardan birisi olması, gerekse güncel yöntemlerden olan tercih deneyi yöntemini kullanılması bu projenin özgün değerini yüksek kılmaktadır. Ayrıca proje sonrası veri tabanının oluşturulması, çevre politikalarına katkı sağlaması ve sanayi kesiminde farkındalık yaratması nedenleri ile de özgündür. 	4,67
"Proje önerisi Türkiye’de düşük karbon ekonomisine geçişin ekonomik etkilerinin tahmin etmeyi amaçlamaktadır. Proje çerçevesinde, gelişmiş ve gelişmekte olan ülkelerde bulunan gönüllü ve zorunlu karbon piyasalarının güçlü ve zayıf yönleri incelenmesi ve ekonomik etkilerinin Türkiye’de daha önce uygulanmamış E3ME modeli ile analiz edilmesi özgün değer içerebilir.Ancak önerilen projenin başlığı ile içeriğine bakıldığında uyumsuzluk olduğu görülmekte ve bu durum projenin amacını muğlaklaştırmaktadır. Düşük karbon ekonomisine geçiş kavramı, teknolojik dönüşüm, enerji verimliliği, davranışsal değişiklik vb. gibi geniş bir alanı kapsarken, proje içeriğinde ise sera gazı azaltımında uygulanabilecek araçlardan ekonomik olanı ve sadece emisyon ticareti incelenmeye çalışılmıştır. Proje içeriğinde söz konusu iklim değişikliği ve karbon piyasası ile ilgili bilgilerde önemli yanlışların olduğu düşünülmektedir (örneğin; Ek-1 ülkelerinin yükümlülük almadığı, Türkiye’nin konumu ve yükümlülükleri ile ilgili bilgiler). Özetle başlıkta kastedilen ile sorunun sadece karbon piyasası araçları ile analiz edileceği, bütünlük ve literatür hakimiyeti açısından sorun teşkil etmektedir."	2,33
"Proje önerisi, “yeşil mali reform” olarak tanımlanan reformlara ülkemizin uyum sağlaması, kalıcı politikalar oluşturulması ve bu alanda küresel entegrasyonu sağlamayı amaçlayan bir çalışmadır. Projenin amacı başta Avrupa Birliği olmak üzere dünya uygulamalarını karşılaştırmalı olarak incelemek, bu incelemeleri gerek ülkelerin sosyo-ekonomik durumları ve gerekse uygulama başarıları ve sonuçları açısından da yapmak, bu vergilerin büyüme ve istihdam gibi önemli iktisadi parametreler üzerindeki etkilerini belirlemek, başarılı ülkelerin kurumsal yapılarını incelemek ve böylece Türkiye için çıkarsamalar yapmaktır. Çalışma daha önce başka ülkeler için yapılmış olan yöntemleri Türkiye için araştırmayı planlanmaktadır. Projede yöntemin özgünlüğü olmasa bile, uygulamanın özgün olması, Türkiye için çevre sorunlarıyla bağlantılı mali politikalar bakımından bilgi üretici olması da önemli bir katkı olarak kabul edilebilirdi. Ancak proje önerisinde bu yönde tatmin edici analitik çerçeve önerilmemektedir.Proje önerisindeki ""proje çevresel sürdürülebilirlik konusunda Türkiye’yi küresel yapıya entegre etme amacını taşımaktadır"" biçimindeki ifade anlamlı görünmemektedir. Ayrıca proje önerisinde hedeflenen ""ekolojik vergi reformu"" ile ne kastedildiği, nasıl bir ekolojik perspektif sunulacağı net olarak ifade edilmemiştir. Yine projenin amaçları arasında ""ülkemizde çevre vergilerinin doğru başlıklar altında toplanmasına ve doğru yönlendirilmesine, böylece daha etkin vergi geliri kullanımına katkıda bulunmuş olmak"" belirtilmektedir. Buradaki ifadeler netlikten uzak ve yoruma açıktır. Mevcut literatüre dayanılarak, analitik herhangi bir araştırma ve özgün bulguya dayanmadan yapılacak bireysel öneriler anlamlı olmayacaktır. "	2,17
Proje önerisinde yaklaşık 50 ülkeye ilişkin veriler kullanılarak, her ülke için VAR, FAVAR, TV-VAR, faktör analizi ve diğer yöntemler üzerinden finansal durum endekslerinin tahmini amaçlanmaktadır. Proje önerisinin, (1) önerinin merkezinde yer alan finansal durum endeksinin yapılandırılmamış (ad hoc) tabiatta olması ve iyi tanımlı bir metrik teşkil etmemesi, (2) farklı kurumsal özelliklere sahip ekonomiler için karşılaştırılabilirlik sorunlarının nasıl ele alınacağının netleştirilmemiş olması, (3) alternatif yöntemlerle elde edilen çıktıların bütüncül biçimde nasıl ele alınacağının açıklanmamış olması ve (4) proje önerisinin açık bir araştırma sorusu içermiyor olması itibarıyla ancak sınırlı ölçüde özgün değer taşıdığı değerlendirilmektedir.	2,60
"Türkiye'de toplumsal cinsiyet eşitsizliği ve kadının güçlenmesini çok boyutlu bir perspektiften ele almayı hedefleyen çalışma önerisi, ""kadının güçlenmesi"" değişkenini çok katmanlı inceleme önerisi bakımından özgün değere sahiptir. Uluslararası yazın insani gelişmişlik endeksi veya toplumsal cinsiyete dayalı gelişme endeksi gibi uluslararası karşılaştırmalı çalışmalara baz teşkil eden endekslerin eksikliklerini belirlemiş ve kadının kalkınma ile faydalanıcı ve yaratıcı ilişkisi bağlamında sosyal-ekonomik-siyasi alanlardaki katılımına bağlı olarak toplumsal cinsiyete dayalı güçlenme endeksi geliştirilmiştir. Önerilen proje bu endeksi Türkiye'de ilk defa ulusal temsiliyet kabiliyeti olan bir örneklem ile nicel olarak uygulayacak olması sebebiyle önemli bir veri seti derlemeyi hedeflemektedir. Buna ek olarak, sözü geçen endeks dünyada pek çok ülkede kullanılan bir endeks olduğu için Türkiye'nin uluslararası karşılaştırmalı analizlerde yer almasına da el verecektir. Bu uygulama önemli bir katkı sunmakla birlikte önerilen proje toplumsal cinsiyet eşitsizliği literatürüne doğru olarak konumlandırılmamıştır. Öneride, literatürde var olan cinsiyet eşitsizliği çalışmalarının ""maddi odaklı analizin ötesine geçmediği"" belirtilmektedir. Ancak sosyoloji alanında niteliksel birçok çalışma kadınların aile içi ilişkileri, dayanışma ağları, aile içi şiddet, eğitimde ve istihdamda fırsat eşitsizliği gibi birçok alt başlıkta sayısız çalışma yürütülmüştür. Bu nedenle literatür eksikliğini giderme vaadini yerine getiremeyeceği düşünülmektedir.  "	3,33
"Projenin problem setinde Türkiye ekonomisinde kişi başına gelir düzeyinin belirli bir aşamadan öteye gidememesi, bölgesel gelir düzeyi farklılığı sorunu ve iklim değişikliği ile mücadelede düşük karbon ekonomisine geçiş sorunlarının birbiriyle etkileşiminin yer alması ve bu problem setinin bölgesel genel denge modeli yaklaşımı ile analiz edilmesi, gerek akademik ve literatüre olan katkısı gerekse de politika önerileri ile politika yapıcılarına katkısı bakımından özgün ve değerlidir.Türkiye ekonomisini tek (homojen) bölge yerine ikili/çoklu bölge olarak ele alıp bölgesel politikalar üretecek olması ve statik HGD modeli yerine dinamik HGD modeli ile 2015 sonrası büyüme ve çevre politikalarının etkileşimini analiz edebilmesi, proje önerisinin önemli sorunların çözümüne yönelik politika önerileri sunma yeteneğine sahip olduğunu göstermektedir.        Ulusal düzeyde en son 12 yıl önce üretilen Girdi-Çıktı Tablosuna dayanılarak hem 2013 temel yıllı SHM'nin hem de bölgesel düzeyde dinamik bir HGD modeli için veri tabanının kurulabilmesi, Türkiye'de genel denge modeli çalışmalarında sınırlı da olsa kurumsal veri eksikliğinin (TÜİK'in uzun süreden beri Girdi-Çıktı Tablosunu üretmemesi/üretememesinin) giderilmesine katkı sağlayacaktır.  Ancak proje önerisinde Türkiye ile ilgili iklim değişikliği politika ve uygulamalarına yönelik bazı bilgilerde eksiklik olduğu görülmektedir (örneğin, "".... Türkiye 2012 yılında Kyoto Protokolüne taraf olmuş ...""). Ayrıca kirlilik sığınağı hipotezinin tek ülke için (bölgeler arası) yorumlanması yeterince somutlaştırılmamıştır. "	4,20
"Önerilen proje iki bölümden oluşmaktadır. İlk bölümde, firma bazında mikro veriler kullanılarak ihracatta kalite ve verimlilik artışlarının incelenmesi öngörülmektedir. Kaliteyi temsil etmek için birim değer ve verimlilikle düzeltilmiş ücretlere bölünmüş birim değer kullanılacaktır. Feenstra ve Romalis (2014) tarafından geliştirilen ve Penn Dünya tablosunun bir sonraki sürümüne de eklenecek olan bu ölçüt, önerilen projede Türkiye için ilk defa hesaplanacaktır. Projede en önemli özgün katkı olarak bu hesaplamanın Türkiye'yi de kapsayan birçok ülke için henüz gerçekleştirilmemiş olması sunulmaktadır. Gerçekten de önerilen konuda mikro veriler kullanılarak yapılan analizlerin sayısı sınırlıdır. Bu nedenle literatüre önemli bir katkı sağlayabilecektir.Projenin ikinci bölümde firma seviyesinde hizmet ihracatının mal ihracatında oynadığı rolün araştırılması öngörülmektedir. Burada ""Hizmet ticaretinin gelişmesi piyasalara erişimi kolaylaştırarak ihracat başarısını arttırır"" hipotezi test edilecektir. Ancak proje yürütücüsü ve araştırmacısının 2013-2014 yılında TED Üniversitesi Bilimsel Araştırmalar Projesi Kapsamında “Services Trade and Product Quality” başlıklı bir çalışma gerçekleştirdikleri görülmektedir ve önerilen projedeki fikrin bu çalışma esnasında oluştuğundan bahsedilmektedir. Önerilen bu projenin söz konusu projeden içerik olarak ne yönde farklılaştığı açıklanmadığından çalışmanın bu kısmının özgün değeri konusunda belirsizlik bulunmaktadır."	3,83
Proje önerisi her biri tek başına bir proje konusu olmaya aday üç konu üzerine odaklanmaktadır. Proje önerisinde bu üç konu arasında ilaç sektörü ile ilgili olmaları haricinde bağıntı bulunmamaktadır. Fazla çalışılmayan bu alanda farklı perspektifler sunulması, sağlık sektörünün gelişmekte olan ülkelerin etkin sanayi politikalarında bir halka olarak konumlandırılması ve öneride bu çerçevede önemli sorulara cevap aranması projenin özgün değerini oluşturmaktadır. Öte yandan çalışmalar bir bütünsellik sergilemediği için ve aynı anda birçok şey yapılmaya çalışıldığı için bazı önemli tartışmalar ve bunların Türkiye için uygulamaları gözden kaçırılmıştır. Bu durum, giriş, yöntem, amaç ve hedefler kısımlarının açık bir şekilde ifade edilmesini engellemektedir. Birinci konuda, ilaç sektörünün mevcut durumu tespit edilerek, bu sektördeki bir sıçramanın, Türkiye’nin üretim becerilerini, dış ticaret rekabetçiliğini nasıl etkileyeceğinin ürün uzayı analizi ile ele alınması planlanmaktadır. Burada önerilen yöntem literatürde diğer ülkelerin imalat sanayii alt sektörlerine uygulanmış olsa da, ilaç sektörü üzerine yapılmış bir çalışma olmaması ve özellikle bu çalışmanın Türk ilaç sektörü üzerine bir uygulama olması çalışmaya özgün bir değer katmaktadır. Özellikle piyasa kaybını ölçmek için oluşturulacak modeller ve hesaplanacak parametreler, aynı zamanda bu sektörü benzer hedeflerle düzenleyecek alternatif mekanizmalar için de yol gösterici ve teşvik edici olacaktır. İkinci konuda, kişi başı ilaç harcamasının sağlık göstergeleri üzerine etkisinin ekonometrik tekniklerle incelenmesi hedeflenmektedir. Burada yeni bir modelleme tekniği veya yeni değişkenlerin inceleme konusu yapılması söz konusu değildir. Literatürdekinden farklı bir veri seti kullanacağına yönelik de bir bilgi bulunmamaktadır. Bu şekliyle çalışmanın bu ayağının özgün değeri düşük bulunmuştur.Üçüncü konuda ise, tek alıcının devlet olduğu ilaç piyasasında devletin kamu sağlığını maksimize etmesi için uygun bir global bütçe ve referans fiyat modeli geliştirilmesi için teorik bir model önerisi getirilmektedir. Bu, proje önerisinin bilimsel katkı olarak en özgün kısmıdır. Türkiye’deki ilaç tüketimi ve harcamalarının temel belirleyicisi olan global bütçe ve uluslararası referans fiyat mekanizmalarında oluşan aksaklıkların giderilmesi için önerilmiş mekanizma tasarımı özgün bir katkı sunmakta, daha önce yapılmış çalışmalara önemli bir alternatif teşkil etmektedir.	4,00
"Önerilen proje Türkiye'de 1997, 2002 ve 2006 yılında öğretmen atama kriterlerinde yapılan değişikliklerin öğrenci başarısına katkısını anlamayı amaçlamaktadır. Ancak proje yürütücüsünün doktora tezinin üçüncü bölümünü oluşturan ""Teacher selection and effectiveness in Turkey: Teacher Testing and Quality"" başlıklı çalışmada  2002 yılında yapılan değişiklikle öğretmenlerin sınavla atanmasının öğrenci başarısına katkısının araştırılmış olduğu gözükmektedir. Önerilen projede bu çalışmaya atıf yapılmamıştır ve proje önerisi bu çalışmadan sadece 1997 ve 2006 yılında hizmet-öncesi öğretmen yetiştirme programlarının içeriğinde yapılan değişiklikleri de analize katacak olmasıyla farklılaşmaktadır. Bu farklılık özgün değer bakımından yeterli bulunmamıştır. "	1,00
Nüfus yapısındaki dönüşümle birlikte artan yaşlı nüfusun ve geleneksel aile yapısının değişmesiyle yaşlılıkta bakıma ihtiyaç duyacak vatandaş sayısının artması, evde bakım hizmetlerinin kaliteli ve güvenli bir şekilde verilmesinin önemini artırmaktadır. Türkiye’de evde bakım hizmetleri Avrupa Birliği üyesi ülkelerin gerisindedir ve evde bakım hizmetlerinin daha kaliteli verilebilmesi ve denetlenebilmesi için çalışılmaların yapılması önem arz etmektedir. Ancak önerilen proje uluslararası literatür açısından önemli bir yenilik getirmemektedir. Olası katkısı çalışmanın Türkiye gibi yaşlı bakımı konusunda geri kalmış bir ülke örneği üzerine olmasıdır. Türkiye örneğinin bu konuda bir sistem kurmakta geç kalmış başka ülkeler için bir değeri olabilir. Evde bakım hizmetlerinin verilmesinde karşılaşılabilecek sorunların ortaya çıkarılması ve çözümler önerilmesi bu hizmetin etkin verilmesi için önemlidir. Bu bakımdan projenin özgün bir yönünün olduğu söylenebilir. Ancak çalışma ülkemizdeki boşluğu doldurmaya çalışsa da yöntemsel sorunların olması çalışmanın özgün değerini olumsuz etkilemektedir.Projenin amacı evde bakım hizmet eğitiminin tüm topluma olan fayda-maliyet analizini yapmaktır. Eğitimin kendisi maliyet, bakım hizmetlerindeki iyileşme ve eğitim alan kadınların istihdamındaki artış ise faydayı oluşturmaktadır. Yöntem olarak proje, hem yasa koyucular hem de toplum seviyelerindeki fayda ve maliyetini simule etmekte ve eğitim programının ekonomik etkinliği açısından bir projeksiyonda bulunmaktadır. Bu temel simulasyon çalışması ve modeli, projenin akademik literatüre yapmayı hedeflediği temel katkıyı ifade eder. Ancak böyle bir simulasyon çalışmasının altyapısını oluşturan temel parametreler tartışılmadıkça literatüre yapabileceği etki sınırlı olacaktır. Böylece ampirik literatüre bir katkı sağlansa da akademik literatürdeki engeller ve boşluklar daha iyi analiz edilmeden ve de veri ve veri analizindeki halihazırda Türkiye uygulamaları incelenmeden çalışmanın basit bir simulasyon uygulamasından daha ileriye gitmesi güç görünmektedir. Bu açılardan çalışmanın özgün değerinin ortaya konulması açısından sorunlar bulunduğu düşünülmektedir. 	2,60
Önerilen proje Florida (2002) tarafından ortaya atılan yaratıcı sınıfın bölgesel ekonomik büyümeyi etkileyen bir faktör olduğunu kabul ederek, yaratıcı sınıfın hareketliliğini etkileyen yumuşak faktörleri (sosyal kültürel olanaklar, dışa açıklık vb.) araştırmayı amaçlamaktadır. Bu teoriye göre yaratıcı sınıf mensupları yaşam tercihlerini işletmelerden bağımsız olarak yaparlar ve işletmeler yer tercihinde bu sınıfın mensuplarını takip ederler. Proje önerisine göre yaratıcı sınıf teorisi, beşeri sermaye teorisini tamamlayan kusursuz bir yaklaşım olarak görülmektedir. Öte yandan bu teori çokça eleştirilen bir teoridir. Özellikle kullanılan yöntem bakımından Florida'nın çalışmaları çok eleştirilmektedir. Florida'nın kendi veri setiyle yapılan çalışmalarda, şehirlerinin gelişmesinin sebebinin toleranslı olmaları değil de eğitim düzeyi olduğu gösterilmiştir (bknz. Glaeser, Clark, 2003). Bunlar dikkate alınacak olursa ve de bu alanda literatürde çeşitli ülkelerin veri setleri kullanılarak yapılmış birçok çalışmanın varlığı da göz önünde bulundurulursa, proje önerisinin bunların dışında literatüre ne gibi bir katkı sağlayacağı açık değildir. Önerinin bir başka amacı da yaratıcı sınıfa mensup işgücü hareketliliğini belirleyen yumuşak faktörleri Türkiye’deki coğrafi birimler kapsamında araştırmak olarak sunulmuştur. Bu amaca yönelik olarak geniş çaplı bir saha araştırması planlanmaktadır. Saha çalışması esas olarak yumuşak faktörler olarak ele alınan değişkenlerin toplanmasına yöneliktir. Ancak Florida’nın modelinin Türkiye’deki geçerliliği sınanmadan saha çalışmasına gidilmesi anlamlı görünmemektedir. Proje önerisinde belirtilen ekonometrik modellerin nasıl tahmin edileceği ve kullanılacak tahmin yönteminde yapılan kabuller daha detaylı bir şekilde ele alınmalıdır.  Bahsi geçen yumuşak faktörlere ilişkin verinin bulunmayışı nedeniyle anket yöntemiyle bu verilerin toplanması rasyonalize edilmiştir. Kurulacak yapısal eşitlik modelleri ile de proje önerisinde ileri sürülen etkileşim çerçevesinin test edilmesi öngörülmektedir. Anket yoluyla elde edilecek veriler ve bunların bölgesel değişkenlerle eşleştirilmesi konularında proje önerisinde yeterli bilgi mevcut değildir. Veri aşamasının projenin temel hipotezi için çok önemli olduğu düşünülürse, bu noktalarda daha açıklayıcı olmakta fayda vardır.  Ayrıca projede sunulan ampirik spesifikasyonların hedeflenen ilişkileri açıklamakta yetersiz kalacağı düşünülmektedir. Dahası ihmal edilmiş önemli değişkenlerden ötürü katsayıların yanlı hesaplanma riski de vardır. Örneğin, bölgesel katma değerin belirleyicileri olarak sayılan değişkenler arasında fiziksel sermaye yoktur. Bunun yanı sıra beşeri sermaye ve yaratıcı sınıf tek boyutlu bir değişken olarak tanımlanmıştır. Hâlbuki amaç, büyümeyi belirleyen tüm değişkenlerden ve beşeri sermayeden bağımsız olarak yaratıcı sınıfın katma değer yaratılmasında bir rol oynayıp oynamadığının sınanmasıdır. Projenin bu aşaması var olan bölgesel istatistiklerle ve saha çalışmasına gerek duyulmaksızın tüm bölgeleri içerecek şekilde tamamlanabilir. Öte yandan, daha detaylı modellerde bağımsız değişken olarak kullanılması planlanan bazı değişkenlerin içsel olma olasılığı vardır. Örneğin, saha çalışması aracılığı ile toplanacak olan “tolerans’’ değişkeni yaratıcı sınıfı o bölgeye mi çekmektedir yoksa her iki durumu da belirleyen ve ölçülemeyen başka bir değişken mi vardır sorusu cevapsızdır. Bu tip sorular diğer bazı anahtar değişkenler için de sorulabilir. İkincil verilerden yapılacak analizin NUTS2 seviyesinde ve 2004 - 2011 yıllarını kapsayacağı anlaşılmaktadır. Bu bilgiden yola çıkarak kullanılacak gözlem sayısının 208 (26 bölge, 8 yıl) olacağı anlaşılmaktadır ki bu oldukça küçük bir rakamdır. Daha eski yıllara gidilerek gözlem sayısı artırılabilir. Proje önerisinde yer alan saha çalışması 10 seçilmiş ilde (sosyo-ekonomik sıralamadaki ilk 10 şehir) yüklenici bir firma aracılığı ile yapılacaktır. Örneklemin yaratıcı sınıfa mensup çalışan bireylerden oluşacağı ve bu kişilerin rassal olarak seçileceği belirtilmiştir. Ancak bu kişilere nasıl ulaşılacağı belirtilmemiştir. Örnekleme çıkan kişilerin popülasyonu temsil edip etmediklerinin resmi veriler ile (TÜİK) teyit edilmesi yerinde olacaktır.Sonuç olarak bu önerinin temel varsayımı olan yaratıcı sınıf bölgesel büyüme ilişkisi iktisat alanında çok kabul görmüş bir varsayım değildir ve bu konuda birçok eleştiri bulunmaktadır. Nedenselliğin tam tersi yönde işlediği yönünde görüşler bulunmaktadır (Bknz. Markusen, 2006). Dolayısıyla çok kabul görmemiş bir varsayım üzerine bir çalışma yapmak ortaya çıkacak sonuçların yaygın etkisini zayıflatacaktır. Ortaya konan yaratıcı sınıf hipotezinin gelişmekte olan bir ülke örneğinde geçerliliğinin teorik olarak ve/ya da Türkiye üzerine yapılmış diğer çalışmalardaki bulgular ışığında nereye konumlandırıldığının ve beklenen bulguların neler olduğunun belirlenmesinin faydalı olacağı düşünülmektedir. 	1,60
"Bir önceki panel raporunda getirilen öneri ve eleştirilerle ilgili olarak proje yürütücüsünün Proje Önerisi Değişiklik formunda vermiş olduğu yanıtlar dikkate alındığında ve revize edilmiş proje okunduğunda projeye getirilen en önemli eleştirilere gereken açıklamalar ve gerekli düzeltmeler yapılmıştır. Bir bütün olarak proje daha da iyileştirilmiş görünmektedir. HJMP (2008)’in çalışması referans alınarak proje önerisi tasarlanmıştır. Öneride 2003-2012 dönemlerini kapsayacak şekilde 3 yıllık alt dönemleri göz önüne alarak teknolojik yenilik (ürün bazında ve süreç bazında) ile Türkiye imalat sanayi ve burada faaliyet gösteren firmalardaki istihdam ilişkisi tutarlı olarak ele alınmaktadır. İktisat yazınında daha önce yapılmış çalışmalarda, farklı teknolojik yenilik değişkenlerinin istihdam üzerindeki etkileri incelenmiştir. Fakat bu çalışmalardan hiçbiri söz konusu ilişkiyi ürün piyasalarındaki rekabeti göz önüne alarak detaylı bir şekilde incelememiştir.Bu doğrultuda proje önerisinin özgün değeri ""teknolojik yenilik-istihdam ilişkisini piyasa yapısına göre incelemek"" olarak ortaya konulmaktadır. "	4,00
Proje önerisinde, Alper, Binici, Demiralp, Kara ve Özlü (2014) çalışmasında sunulan bulgulara ek olarak yeterli düzeyde özgün katkı bulunamamıştır. Bu nedenle, proje önerisinin özgün değerinin yetersiz olduğu değerlendirilmektedir. Ayrıca söz konusu çalışmanın, proje başvuru formunda belirtilmemiş olması önemli bir eksikliktir. Kaynak:Alper, K., Binici, M., Demiralp, S., Kara, H. ve P. Özlü (2014) Reserve Requirements, Liquidity Risk, and Credit Growth, ERF Working Paper 1416. 	1,60
"Proje önerisinin amacı, temel olarak mevcut trendlerin devam etmesi durumunda, Türkiye’nin 2023 yılında dünya ekonomisindeki (göreli) konumunu araştırmak, hükümet programında yer alan bir takım hedeflere bu koşullar altında ulaşılıp ulaşılamayacağını analiz etmek olarak belirlenmiştir. Bu amaçla kısa dönemli dinamik stokastik genel denge (DSGE) modelinin çıktılarının bir ekonomik önsel olarak kullanıldığı, uzun dönem bir vektör otoregresyon (VAR) modelinin Bayesçi metotlar ile tahmini planlanmaktadır. Proje önerisinde de belirtildiği gibi literatürde DSGE-VAR modeli uygulamaları mevcuttur. Proje önerisinin özgün değeri, Türkiye ekonomisi için bir uygulamanın olmayışını ortaya koymak olacaktır. Proje, konu olarak, yeni bir konuyu, yöntemi, mevcut bir problemi çözümü araştırmamakla beraber, uygulamada özgün olarak değerlendirilebilir. Bununla birlikte proje önerisi birbirinden farklı ekonomiler için kullanılacak standart bir model yapısı üzerinden yapılacak değerlendirme, temel olarak ""Türkiye ve ekonomik büyüklük olarak onun civarındaki ülkeler mevcut trendleri devam ettirirse birbirlerine görece konumları ne olacaktır"" sorusuna cevap aramaktadır. Bu sorunun cevaplanması için DSGE-VAR metodu ne kadar uygundur sorusunun cevabı mevcut proje önerisinde yeterince vurgulanmamış görünmektedir.    "	3,00
"Proje önerisi, daha önce, sistem dinamiği tabanlı para politikası simulatörü geliştirilmesi amacıyla sunulmuş ve ret edilmiştir. Öneri aynı proje ekibi tarafından proje başlığı ve içeriği değiştirilerek tekrardan sunulmuştur. Revize öneride, önceki raporda yer alan kritiklerin yeterince dikkate alınmadığı hatta, ""varsayımsal"" durum eklenerek çalışmanın daha karmaşık hale getirildiği görülmektedir.Proje önerisinde, muğlak ve eklektik bir sistem dinamiği tanımlanmakta ve geliştirilecek model ile gerçek dünyanın simulasyonunun yapılabileceği iddia edilmektedir. Sistem dinamiğinde kullanılacak değişkenler 5 içsel ve 7 dışsal değişken olarak sınıflandırılmakta ve daha sonra ekonominin mali ve reel sektörleri bu değişkenlerden bağımsız ve birbirleri ile ilintisiz olarak sıralanmaktadır. İçsel değişkenlerin oluşum mekanizmaları hakkında herhangi bir önermede bulunulmadığı gibi, temel odak olan para politikalarına ilişkin değişkenler bu ""model"" önermesinde yer almamaktadır. Proje önerisi, sayıları duruma göre değişen sektörler, içsel ve dışsal değişkenler ile para politikası değişkenlerinin olmadığı ve para politikası aktarım mekanizmasının ifade edilmediği çerçeveleri ""sistem dinamiği"" olarak tanımlayıp, bu çerçevede modelleme, simulasyon vb. katkılar önermektedir. Proje önerisinde kullanılacağı belirtilen yöntem, öneri metninde yeterli netlikte anlatılmamıştır. Halen sistem dinamiği modelinde hangi denklemlerin kullanılacağı ve bunların arkasındaki teorik altyapı ele alınmamıştır. Bu haliyle önerilen yöntemin geçerliliği, yapılabilirliği ve araştırmaya uygunluğu net değildir.Sonuç olarak, projede yer alan model, yöntem ve yaklaşımın bilimsel olarak yeterli olmadığı değerlendirilmektedir. "	1,00
Projenin temel amacı Türkiye'de eğitim uyuşmazlığının boyutlarını araştırmak ve eğitim uyuşmazlığının ücretler üzerindeki etkisini Türkiye genelinde ve endüstri, meslek grubu ve bölge seviyesinde ortaya koymak ve eğitim uyuşmazlığının parasal maliyetini hesaplamaktır. Proje önerisi TÜİK Hanehalkı İşgücü Anketleri’nin 2009-2012 verilerini 15-65 yaş aralığında sadece çalışan bireyler için derleyip, bu veriyi ILO tarafından yapılmış Uluslararası Standart Meslek Sınıflandırması ile ilişkilendirmiştir. İlk planda veri setinden değişik eğitim seviyeleri için ham eğitim uyuşmazlığının boyutları, sorunun önemini belgelemek için, Tablo 1’de sunulmuştur. Buradan görüldüğü üzere, eğitim uyuşmazlığı beklendiği üzere daha çok fazla eğitim olarak kendini göstermektedir. Proje önerisi geri kalan analizlerle bu tablodaki ham sonuçları meslek grupları bazında, birçok demografik ve bölgesel karakteristiği kontrol eden ekonometrik yöntemlerle amaca uygun hale getirmeyi planlamaktadır. Eğitim uyuşmazlığının ücretler üzerindeki etkisinin, fazla ve eksik eğitimin etkileri ayrıştırılarak tahmin edilmesi öngörülmektedir. Bunun için kullanılacak ekonometrik yöntem ise, alan yazınında sıklıkla kullanılan Duncan-Hoffman (DH) ve Verdugo-Verdugo (VV) modelleridir. Bu iki yöntem temelde aynı soruyu yanıtlamayı hedeflemektedir. Son olarak da eğitim uyuşmazlığından kaynaklı atıl kapasite ve verimlilik düşüşlerinden kaynaklanan parasal maliyetler hesaplanması planlanmaktadır.Eğitim uyuşmazlığı konusunun ve getirdiği maliyetlerin ulusal yazında yeterince çalışılmamış olması proje önerisinde belirtilmiştir. Ancak, bu alanda Türkiye'de daha önce yapılmış bir çalışma bulunmaktadır (bk. Filiztekin [2011]). Proje önerisinde Türkiye'de bu alanda yapılmış çalışmalara referans verilmeli ve proje önerisinin bu çalışmalardan farkı açıkça ortaya konmalıdır.Proje önerisinde de belirtildiği gibi bu alan uluslararası yazında yoğun olarak incelenmiştir. Proje, eğitim uyuşmazlığı olgusunun ölçümünde yeni bir yöntem sunmamakta, yazında var olan yöntemleri kullanmaktadır. Dolayısıyla, projenin özgün değeri Türkiye örneği olması ile sınırlıdır. Öte yandan, projenin beceri uyuşmazlığı yerine eğitim uyuşmazlığını temel alması ve eğitim uyuşmazlığı üzerinden verimlilik kaybı hesaplaması, gelir kayıplarını olduğundan fazla gösterme riskini doğurmakta ve bu da projeden elde edilebilecek sonuçların güvenilirliğini azaltmaktadır. Öneride belirtildiği gibi göz önüne alınmayan bir yetenek değişkeni vardır. Eğitim uyuşmazlığı konusunda bu değişkenin rolü iyice önemli hale gelmektedir. Proje önerisindeki maliyet hesabı, yetenek değişkeninin önemli olmadığı varsayımı altında yapılmaktadır. Projede örnek olarak verilen hesapta, üniversite derecesine sahip bir çalışanın ilkokul eğitimi gerektiren bir işi yapıyor olmasının yarattığı verimlilik kaybı, üniversite derecesine sahip ve üniversite eğitimi gerektiren bir işi yapan kişiyle kıyaslanarak bulunmaktadır ki bu hesabın doğru olabilmesi için bu iki kişinin aynı yeteneğe sahip olması gerekir. Bu da oldukça iddialı bir varsayımdır. Eğitim uyuşmazlığının etkileri ölçülürken tam zamanlı ücretli çalışan grubu kullanılmaktadır. Buradaki önemli bir sıkıntı, ücret dışı çalışmanın Türkiye’de yaygın bir çalışma biçimi oluşudur. Ücretli çalışmayı seçenlerin eğitim uyuşmazlığı açısından ücret dışı çalışanlardan farklılaşması ve ücretli çalışma kararının bu uyuşmazlıkla belirlenme riski, hesaplanan katsayılarda yanlılığa yol açacaktır. Yaygın etkinin daha kuvvetli olması ve gerek işgücü ve gerekse eğitim politikalarında girdi oluşturabilmesi için problemin statik sonuçlarından çok var olma sebepleri ve çözümüne yönelik önerilerin ele alınması gereklidir. Örneğin, bu uyuşmazlık eğitim kaynaklı ise politikaların bu yönde şekillendirilmesi gerekecektir. Uyuşmazlığın kaynağının bilinmesi hesaplanan verimlilik kaybının ne anlama geldiğinin yorumlanmasında da önemli olacaktır.Son olarak yurtdışı araştırmacı olarak projede yer alması beklenen Yiğit Aydede’nin, özgeçmişinde görüldüğü üzere, ‘Educational Mismatch in Turkey,’ isimli bir çalışma 2012 yılında International Finance, Business, and Insurance adlı konferansta sunulmuştur.  Proje önerisinin bu bildiriden nasıl farklılaştığı detaylandırılmamıştır. Bu da projenin özgün değerini düşürmektedir. Referans: Filiztekin, A.(2011) Education-Occupation Mismatch in Turkish Labor Market. Sabancı University Working Paper 	1,80
Son yıllarda ülke bazında finansal piyasalarda gözlenen genişleme sürecinin uluslararası ölçekte bahse konu piyasalar arasında bağlantı ve etkileşimi de beslediği görülmüştür. Aynı zamanda, finansal piyasalar ile reel ekonomi arasındaki bağlantı ve etkileşim de giderek artmıştır. Sonuçta, her bir kesimde yaşanan şokların diğerine ve sınır ötesine geçişinin hız ve şiddeti önemli derecede yükselmiştir. Ekonomik aktörlerin nazarında finansal istikrarın birincil öncelik halini aldığı günümüzde, sistemik risk konusu, tabii olarak, bütün kesimlerin ilgisini çekmektedir. Proje önerisi, ekonomilerin mali ve reel sektörleri arasındaki bağlanmışlığın yapısını ulusal ve küresel boyutta araştırmayı amaç edinmiştir. Finansal ve reel piyasalar arasındaki bağlanmışlığın analitik bir yaklaşımla incelenmesi, krizlerin oluşmasını ve yayılmasını engelleme yolunda politikalar geliştirilmesine ve dolayısıyla krizlerin sosyal maliyetlerinin azaltılmasına katkıda bulunabilecektir. Proje önerisi, literatürde yer edinmiş bir yaklaşımın yeni bir bakış açısı yaratacak biçimde geliştirilmesine dayanmaktadır.  Önerilen çalışma ülkelerin mali ve reel sektörleri arasındaki bağlanmışlığı aynı model içerisinde analiz etmeye olanak tanıyacaktır. Projenin başarı ile tamamlanması durumunda literatüre önemli katkılar sağlaması beklenmektedir. 	4,80
"Proje önerisinin temel amacı, Türkiye’de organik süt talep tahminini, sosyo-demografik ve ekonomik faktörleri göz önünde bulundurarak on iki bölgeden seçilen on dört ilde yaklaşık ideal talep sistemi yöntemi ile kapsamlı bir şekilde ortaya koymaktır. Proje konusunun alt amaçları ise; organik süt ile organik olmayan diğer süt çeşitleri arasında ikame ilişkisini ortaya koymak, organik süt tüketimini etkileyen faktörleri belirlemek, organik süt tüketim bilincini ölçmek ve organik süt tüketim grubunu belirlemektir. Önerilen proje Türkiye’de organik süt talebini analiz edecek ilk araştırma olacaktır. Çalışma, Türkiye’de önemi giderek artan organik ürünlere olan talebin analizi konusundaki boşluğu doldurmaya katkı sağlayabilecek potansiyele ve özgün değere sahiptir. Diğer yandan, Türkiye'de toplam süt tüketimi içerisinde sadece %0.1 civarında pazar payı olan organik süt tüketicilerine ulaşma ve yeterli gözlem sayısını elde etmede yaşanabilecek güçlükler projenin özgün değerini kısmen sınırlandırmaktadır."	4,00
Önerilen proje insanlarda bloklama etkilerinin nörofizyolojik izdüşümlerine odaklanmaktadır. İnsan deneklerde bloklama etkisinin çalışılmasında karşılaşılan güçlükler ve bu güçlüklerin aşılması için geliştirilen deneysel paradigmalar detaylı bir şekilde ele alınmıştır. Önerilen projenin özgün değeri bloklama etkisinin insan deneklerde nöral ve göz izleri bakımından yeterince irdelenmemiş olduğu savına dayanmaktadır. Önerilen çalışma kapsamında yapılacak 4 deney bloklama sürecinin nöral ve oküler izdüşümlerini ayrı ayrı incelemeyi hedeflemektedir. Yapılacak ek iki çalışma ile gözlemsel öğrenme (deneye katılan bir kişinin videosunu izlerken) ve ekolojik uyarıcı içeren durumlar da incelenerek bloklama etkisinin sosyal ve ekolojik açılardan da irdelenmesi planlanmaktadır. Ancak, aşağıda belirtilen birtakım sınırlılıkların projenin özgün değerini zayıflattığı düşünülmektedir. Bu hususlar şu şekildedir:Projenin ana teması olan insanda bloklama etkilerinin altında yatan bilişsel ve nörobiyolojik süreçlerin neler olduğu sorusunun yanıtlanmasının insan beyninin çalışmasının anlaşılmasına nasıl bir katkı vereceği öneride açık değildir. Proje içinde öğrenme süreçleriyle ilgili bilgi verilmiş olmakla birlikte, öğrenme süreçlerine ilişkin hangi eksikliklerin tamamlanacağı ve bunun nasıl bir yöntemle inceleneceği belirsizdir.Projenin ekolojik değeri düşük olarak değerlendirilmiştir. İncelenecek süreçlerin insanın gündelik yaşamıyla veya karşılaştığı hastalık/sorunlarla ilişkisi sınırlıdır. Yöntem içinde ekolojik uyaranlar kullanılacak olmasının bu durumu nasıl etkileyeceği anlaşılamamaktadır.Projede bir görüntüleme yöntemi (fonksiyonel yakın kızıl ötesi görüntüleme=fNIRS) ve göz hareketlerinin izlenmesi (eye-tracking) önerilmektedir. Göz hareketlerinin izlenmesi  ve fNIRS yönteminin nasıl özgün bir katkı sağlayacağı doğru ve net bir şekilde hipotezlendirilmemiştir. Nörogörüntüleme yöntemleriyle yapılmış bazı ilgili çalışmaların proje metninde tartışılmamış olması (ör. Tobler vd. (2005)'in yaptığı fMRI çalışması be Eippert vd.(2012)'nin fMRI ve göz izleme çalışması gibi), önerilen projenin özgün değerini kısıtlamaktadır. fMRI'ın, fNIR gibi hemodinamik hareketleri izleyen bir yöntem olması, projenin bu yöntemle yapılmış çalışmalara dayanarak fNIR yöntemiyle gözlenmesi muhtemel etkiler hakkında somut hipotezler sunmalarına yardımcı olabileceği düşünülmüştür.  Eippert, F., Gamer, M., & Büchel, C. (2012). Neurobiological mechanisms underlying the blocking effect in aversive learning. The Journal of Neuroscience, 32(38), 13164-13176.Tobler, P. N., O’Doherty, J. P., Dolan, R. J., & Schultz, W. (2006). Human neural learning depends on reward prediction errors in the blocking paradigm. Journal of neurophysiology, 95(1), 301-310.	1,80
"Önerilen projede fNIR optik beyin görüntüleme yönteminin Türk popülasyonuna uyarlanmış ve sınanmış bir batarya kullanılarak güvenilirlik-geçerliğinin tespit edilmesi amaçlanmaktadır. fNIR gibi beyin görüntüleme teknolojilerinden elde edilen bilgilerin güvenilirliğinin ve geçerliliğinin sınanması bu cihazları kullanan araştırmacılar için kuşkusuz büyük önem taşımaktadır. Bu bakımdan önerilen projenin literatüre katkı yapma potansiyeli bulunmaktadır.Ancak mevcut önerinin literatürdeki benzer geçerleme çalışmalarından nasıl farklılaştığı, kullanılacak testlerin bu amaç için uygunluğu ve geçerlilik kriteri olarak psikolojik durumlarla beyin hareketleri arasında ne düzeyde bir tutarlılık gözlenmesinin beklendiği proje önerisinde yeterince açıklanmamıştır. fNIR üzerine yapılan geçerleme çalışmalarına kaynaklarda yer verilmekle beraber, literatür kısmında bu çalışmaların kullandığı yöntemler, ulaştığı sonuçlar ve önerilen yönteme göre eksiklikleri tartışılmamıştır. Örneğin Schecklman vd. (2008)'in çalışmasında benzer bir desen kullanılarak verbal fluency testi bağlamında fNIR için bir geçerleme analizi yapılmıştır. Bu çalışmada kullanılan görevin ve önerilen yöntemin ne gibi avantajları olacağı tartışılmamıştır. Aynı durum geçerleme için kanallar arası intraclass korelasyon katsayısının kullanıldığı Plichta vd. (2006; 2007) çalışmaları için de geçerlidir. Bu çalışmalarda geçerleme için proje önerisinde önerilen yöntem kullanılmamış olmakla beraber, öneride bir karşılaştırma veya tartışmanın yapılmamış olması önerilen çalışmanın özgün değerinin değerlendirilmesini zorlaştırmıştır. Ayrıca, proje kapsamında DLPFC işlevlerini ölçmeye yönelik geçerlik ve güvenirliği Türk örneklemlerinde araştırılmış nöropsikolojik testler kullanılacağı belirtilmiştir. DLPFC'nin dikkat etme, davranışları uygun bir şekilde değiştirebilme, mantık yürütme ve muhakeme etme, karmaşık problemleri çözebilme, uzun süreli belleği aktive etme, motor programları oluşturabilme, strateji kurma ve değiştirebilme, moral kararlar verme, çalışma belleği, aldatma ve yalan söyleme gibi işlevlerle ilişkili olduğuna dair kanıtlar vardır. Bütün bu DLPFC işlevlerini ölçmeye çalışmaktansa, bu işlevlerden bir tanesinin derinlemesine incelemesinin uygun olacağı düşünülmektedir. Bu şekilde bir fonksiyonun DLPFC bağıntısı ve bunun fNIR ile ölçülmesinin özgün değeri kuvvetlendireceği düşünülmüştür."	2,40
Önerilen proje duygusal içerikli çeşitli uyaranların kültürümüze uyarlanmasını ve norm çalışmalarının yapılmasını hedeflemektedir. Ancak, çalışmanın kuramsal temelinin oluşturulması konusunda çelişkili öneriler bulunmaktadır. Örneğin, yüz ifadelerini yapacak olan tiyatrocu katılımcılara Ekman ve Friesen’ın 1978 kodlama sistemini anlatan bir el kitabının verilmesi onları doğrudan yönlendirmek ve potansiyel kültürel farkları baskılamak, engellemek anlamına gelecektir. Geçerlik ölçütü olarak “FACE Reader”ın kullanılması da yine benzer şekilde ülkemiz kültürüne uyarlanması amacıyla çelişmektedir. Ayrıca, proje kapsamında uyarlanan fotoğraflar ve kelimeler kültürümüze uygun olarak seçilirken film setinde neden yabancı filmlere yer verildiğinin gerekçesi sunulmamıştır. Çalışmanın temel çıkış noktasını oluşturan norm çalışmasının gerekliliğini ortaya çıkaran  deneysel bir çalışma ile zenginleştirilerek, projenin ar-ge boyutunun kuvvetlendirilmesi özgün değer açısından önem taşımaktadır.	2,67
Önerilen proje bağlanma kuramının bilişsel süreçlerle ilişkisinin nöropsikolojik temellerini araştırmayı hedeflemektedir.  Hedeflerden biri yetişkin kişilerde bağlanmayı ölçen testlerin kişisel farklılıklarının ne ölçüde nöropsikolojik tepkilere yol açtığını ölçmektir. Buna dayalı olarak, hedeflenen ikinci araştırma ise, bilişsel işlevlerin bağlanmadaki kişisel farklılıkları ne ölçüde tahmin edebileceği üzerinedir. Son olarak da, bu araştırmaları yürütebilmek için yeni bir yazılım ve yöntem kullanılarak yeni bir ölçme modeli geliştirilecektir. Araştırmanın ilk iki hedefi psikolojide birbirinden ayrı tutulan iki alanı (sosyal psikoloji ve bilişsel psikoloji) birleştirmesi bakımından değerlidir. Ancak, önerilen projenin hipotezlerinin açık bir şekilde sunulmamış olması önemli bir eksiklik olarak değerlendirilmiştir. Örneğin, öneride dikkat yanlılığı görevine bakılırken kaygılı yetişkinlerin kaçınmacı yetişkinlere göre nasıl bir dikkat farklılığının beklendiği açık değildir. Bu durumun hangi nörobiyolojik bulgularla ilişkili olduğunun açıklanması gerekmektedir. Aynı sorunlar diğer bilişsel süreçler için de geçerlidir. Proje önerisinde incelenmesi amaçlanan her bilişsel sürecin yetişkin bağlanmasına nasıl etki edeceğinin beklendiği açıkça hipotezlendirilmelidir.  	3,00
Çeşitli nedenler ile (ekonomik, politik vb.) farklı ülke ya da yerleşim bölgelerine göç eden ya da o bölgelerden sürgün edilen insanların karşılaştıkları sorunlar hem bireysel hem de toplumsal boyutta derin etkilere sahiptir. Önerilen projede, iki kez sürgün yaşamış 60 yaş üstü Ahıska Türklerinin psikolojik örüntülerinin incelenmesi hedeflenmiştir. Özellikle sürgüne zorlanan bu toplumun deneyimlerinin nitel yöntemlerle irdelenecek olması ve video kayıtlarıyla bir arşiv çalışmasına dönüştürülecek olması önemlidir.Ancak araştırmanın özgün değerini düşüren sorunlar tespit edilmiştir. Bu hususlar şu şekildedir:Projede hem sürgüne maruz kalma hem de ileri yaş yetişkinlik döneminin bir arada incelenecek olması bir takım karışıklıklara sebep olmaktadır. Projenin mevcut yöntemiyle ölçülecek psikolojik semptomların sürgün sebebiyle mi yoksa ileri yaşın kendine özgü kırılganlıkları sebebiyle mi ortaya çıktığı anlaşılamayacaktır. Bu durum araştırmanın amaçlarına ulaşmasını engelleyecektir.Ayrıca proje önerisinde Ahıskalı Türklerin 1944 ve 1989 yıllarında gerçekleşen iki sürgün deneyimi yaşadıkları belirtilmiştir. İlk sürgün deneyiminin üzerinden 70 yıl, ikincisi üzerinden 25 yıl geçmiştir. Dolayısıyla, örneklemi “ uzak geçmiş” zamanda sürgüne maruz kalmış olan ileri yaş yetişkinler oluşturmaktadır. Bu bağlamda söz konusu örneklemle sürgünün yaşlılık dönemindeki etkilerini incelemek mümkün gözükmemektedir.Araştırma önerisinin boylamsal desenlenmesi yöntemsel bir özgünlük olarak belirtilmiştir. Ancak bu çalışma için boylamsal veri toplamanın neden gerekli olduğu konusunda yeterli bilgi verilmemesi projenin özgün değerini zayıflatmaktadır. 	2,83
Önerilen proje, yeterince bilimsel çalışmanın olmadığı ve özellikle Türkiye'de varolan durumun yeterince bilinmediği bir alanda geliştirilmiştir. Bu nedenle, çalışmanın bulguları adalet sistemini de ilgilendiren mahkumiyet kararı alınan babaların ve geride bıraktıkları eş ve çocuklarına yönelik alınması gereken tedbir kararlarına da ışık tutması açısından önemlidir. Çalışmanın nicel ve nitel yöntemleri benimsemesi de olumlu bulunmuştur. Çalışmanın alana önemli bir katkı sağlayacağı düşünülmektedir. Öte yandan, mevcut araştırmadaki aşağıda ayrıntılarıyla ele alınan bazı temel yöntemsel eksikliklerin araştırmanın özgün değerini düşürmektedir. 	3,00
"Proje konusu güncel ve önemli bir konudur. ""Hac ve Umre Psikolojisinin Dindarlık Üzerine Etkisi"" hususunda İlahiyat alanında bu modelde bir çalışma yapılmamıştır. Bu açıdan, proje olarak önerilen ve araştırılmak istenen bu çalışma, hac ve umre ibadetinin dindarlık ve dini duyarlılık konusunda katkı sağlayıcı nitelikte özgün bir çalışma olarak kabul edilebilir.  "	4,40
Proje konusu, güncel ve önemlidir. Alanda şimdiye kadar bu ölçekte kapsamlı bir çalışma yapılmamıştır. Bu açıdan, proje önerisiyle araştırılmak istenilen konularda yapılacak bu çalışma, alanında özgün bir çalışma olabilir. İslam'ın hayvan hakları konusunda getirmiş olduğu değer ve normların farklı açılardan incelenmesi, hem İslam toplumu hem de diğer toplumlar açısından önemlidir. Ancak, proje önerisinde ilgili literatür değerlendirmesi yeterli düzeyde sunulmamıştır. Bu yüzden, öneride konunun özgünlüğü açık bir şekilde ortaya konulamamıştır. Ayrıca, bu konuda Şii dünyasında kaleme alınan esere nazaran ne kadar özgün katkı sağlandığının belirtilmesi önemli olacaktır.   	3,80
"Önerilen proje, Türkiye'de çocuk istismar ve ihmalinin sıklığını saptamaya yönelik olarak geniş bir örneklem grubuna ulaşmayı hedeflemesi, bu doğrultuda uluslararası geçerliğe sahip bir ölçme aracını kullanmayı öngörmesi ve bu aracı Türkçe'ye kazandıracak olması bakımlarından özgün değere sahiptir.Önerinin, özgün değerini etkileyen şu konularda sınırlılıkları bulunduğu düşünülmektedir:Projenin literatür özeti bölümünde bu konuya ilişkin bireysel, aileye ve topluma ilişkin risk faktörleri sıralanmıştır. Benzer şekilde koruyucu faktörlerde yazılmıştır. Ancak bu faktörler literatürü özetlemek şeklinde değil sadece madde madde belirtilmiştir. Dolayısıyla hangi faktörün hangi bilimsel çalışma sonucunda (örn. katılımcılar, yaş grubu, hangi ülke) elde edildiği hakkında herhangi bir bilgi yoktur.Çocuk istismar ve ihmalinin ortaya çıktığı sosyodemografik koşullar ve birey üzerindeki etkileri düşünüldüğünde istismar mağduru pek çok kişinin üniversite eğitimi alma olanağı bulamaması ihtimali yüksektir. Ulaşılması hedeflenen örneklem grubu geniş olmakla birlikte üniversite öğrencileriyle sınırlı olması, Türkiye'de çocuk istismar ve ihmalinin sıklığıyla ilgili verinin de sınırlı kalmasına neden olmaktadır.Araştırmanın amaçlarından birisi ülkemizde istismara yol açabilen sosyal risk etmenlerinin saptanması olarak belirlenmiştir. Ancak, istismar ve ihmale neden olabilecek risk etmenlerinin sosyodemografik özelliklerle sınırlı tutulduğu; bireysel özellikler (örn. mizaç), aile ve sosyal çevredeki tutum ve davranışlar (örn. ebeveyn tutumları, sosyal destek kaynakları) gibi değişkenlere yer verilmediği görülmektedir.İstismar ve ihmalin psikolojik etkilerinin değerlendirilmesinde depresyon ve genel ruh sağlığı durumunu ölçen araçlar kullanılmakta; ilişkili olabilecek benlik algısı, öz-saygı, akademik başarı, bağlanma biçimleri gibi bireysel değişkenler ele alınmamaktadır. Veri toplamak için uyarlaması yapılarak kullanılacak olan ICAST-R Çocuk İstismarı Tarama Ölçeği'nin, daha önce ülkemizde uyarlaması yapılarak benzer şekilde çocukluktaki  duygusal, fiziksel ve cinsel kötüye kullanım ile fiziksel ve duygusal ihmali değerlendiren Çocukluk Çağı Örselenme Yaşantıları Ölçeği (ÇÖYÖ) ya da Çocukluk Çağı Travmaları Ölçeği'nden farklı olarak nasıl katkıda bulanacağı açık değildir."	2,50
Önerilen proje kapsamında, deneyimlenen travmatik olayların neden olduğu değişimlerin şiddetinin ve türünün, travmatik anının otobiyografik belleğe entegrasyonunun ve travma sonrası gözlemlenen psikolojik bozuklukların görülme olasılığı ile ilişkisinin araştırılması amaçlanmaktadır. Öneride, TIS Ölçeği geliştirilerek Türkçeye adapte edilmesi ve bu ölçek aracılığıyla iki deney yürütülmesi planlanmaktadır. Proje konusunun mevcut literatürdeki yeri belirtilmiş ve gerekli yazın taramasıyla desteklenerek, hipotezler açıkça sunulmuştur. Önerilen proje kapsamında, anı entegrasyonunun direkt olarak TSSB tanısı almış hastalarla da ölçülecek olması çalışmanın özgün değerini ve literatüre potansiyel katkısını artırmaktadır. 	4,00
Proje özgün değer açısından zengin bir projedir. Öncelikle, üzerine odaklanılan konu hem kuramsal hem de uygulama açısından önemli bir konudur. Önerilen projede, ergenlerin akademik başarısını ve psikolojik iyilik hallerini etkileyebilecek etkenler olarak kişi, bağlam ve zamana bağlı değişkenlerin bir arada ele alınması öğrenci başarısını etkileyen faktörlerin daha iyi anlaşılmasına katkı sağlayacaktır. Ayrıca, üniversiteye giriş sınavının son derece rekabetçi olduğu ve uzun, stresli bir hazırlık sürecini gerektirdiği ülkemizde, önerinin lise öğrencilerinin deneyimlerine ışık tutma, anne-baba ve öğretmenlere rehberlik etme potansiyeli bulunmaktadır.	4,83
Araştırma, kolektivist kültürel yapıyı temsil eden Türkiye'de yaşayan kadınların bireyci toplumlarda kullanılan başa çıkma stillerinden farklı başa çıkma stilleri kullanıp kullanmadıklarını belirleme bakımından önemlidir ve literatüre katkı sağlayıcı niteliktedir. Araştırmada bir ölçme aracının uyarlanarak alana kazandırılacak olması projenin özgün değerini artırmaktadır. Çalışmanın bu yönüyle kültüre duyarlı psikolojik yardım hizmetlerinin geliştirilmesine de katkı sağlayabileceği düşünülmektedir. Araştırmacıların önceki panellerde eksikliği dile getirilen kadına yönelik şiddet literatürünü eklemesi çalışmanın özgün değerini artırmaktadır. Ayrıca, araştırmada Kolektif Başa Çıkma Tarzları Ölçeğinin Türk kültürüne kazandırılacak olması proje önerisinin diğer önemli katkısıdır. 	4,25
Proje önerisi, duygusal zekâ, kişilik özellikleri, bireysel kültürel değerler, finansal okuryazarlık ve risk alma gibi faktörlerin yatırımcıların riskli yatırım davranışları üzerinde etkisini incelemeyi amaçlamaktadır. Bu amaca, anket yoluyla toplanacak olan veriyi ekonometrik olarak analiz ederek ulaşılması planlanmaktadır.Çalışmanın özgün değerinin riskli yatırımları belirleyen faktörlerin bir arada analiz edilmesinden kaynaklandığı ifade edilmektedir. Anket yoluyla yapılacak olan çalışmanın riskli yatırım tercihlerinin olası tüm değişkenler için kontrol etmeye çalışması anlaşılır bir yaklaşım olmakla beraber, önerinin hedefindeki bağımsız değişkenlerin ölçümü kendi başına zorluklar taşımaktadır. Bu değişkenlerin ölçümü konusunda proje önerisinde bazı ipuçları olsa da kullanılan ölçeklerin ulusal yazında yer alıp almadığı, almıyorsa uluslararası ölçeklerin ne ölçüde Türkiye bağlamında kullanılabileceğinden söz edilmemektedir. Proje önerisi revize bir öneri olup önceki panel raporunda, “birbirleriyle yakından alakalı birçok faktörün tek bir modelde toplanarak, her birinin bireylerin riske karşı tutumlarına ve riskli yatırım davranışları üzerine etkilerinin belirlenebileceğine dair somut bir yöntemin proje önerisinde bulunmaması çalışmanın özgün değerini düşürmektedir” ifadesi dile getirilmişti. Revize edilen öneride ise belirtilen kaygıyı yok edecek veya azaltacak herhangi somut bir öneri bulunmamaktadır.   Bu nedenlerle proje önerisinin özgün değeri sınırlı bulunmuştur.	2,40
Çağdaş cami tasarımlarının nasıl olması gerektiği konusu mimarlar/yöneticiler arasında sıklıkla tartışılan oldukça sıcak bir konudur. Böyle bir konunun araştırılması mimarlar ve yerel yönetimler adına büyük fayda sağlayabilir. Cami cemaatinin, cami estetiği konusundaki tercihlerini anlamaya çalışılması önemli bulunmuştur. “Güzellik kavramı ve beğeni ile ilgili tüm uğraşları içine alan estetik, daha genel olarak “sanat üzerindeki bütün felsefi düşünceleri” kapsamaktadır. Estetik sözcüğü günlük dilde olumlu bir niteleme sıfatı ve değer yargısı olarak kullanılmaktadır? Estetik, aktarıldığı üzere sadece güzellik duygusu ile tariflenemez, estetik olgunun kullanıcının psikososyal gereksinmesi içerisinde yer aldığı bilgisi ile estetik zaten toplumsal, kültürel ve psikolojik temelli boyutlara sahiptir. İnsanların dini toplanma merkezi kapsamında kamusal mekan olarak kullandıkları camiler toplumsal içerikli yapılar olup cami mimarisi ve estetiği konuları da yine toplumsal ve kültürel temelli incelenebilme potansiyeline sahiptir. Bina tipolojisinin estetik boyutu üzerinde kullanıcı tercihleri, psikososyal gereksinmelere değinen geniş bir kuramsal yazın mevcut bulunmaktadır. Öneri bu yazın ışığında değerlendirildiğinde özgün değer konusunda aşağıdaki eksiklikler bulunmaktadır.Proje önerisi konu açılımı ve literatür özetleri açısından da değerlendirildiğinde yeni bir söylem, arayış tanımlamamakta veya kavramsal ve kuramsal olarak tüm bakış açılarını ortaya koyduktan sonra literatüre de atıfta bulunarak özgün kavramsal bir şema çizememektedir. Türkiye’de cami özelinde az çalışılmış olması kendi başına öneriyi özgün kılmaz. Kamu yapıları, kamuya hizmet ettikleri için, toplumsal örgütlenmenin olduğu her yerde bulunan hizmet yapılarıdır. Tür ve kapsamlarının çokluğu kamu yapılarını işlev, estetik ve kimlik açısından oldukça önemli bir konuma getirmektedir. Cami gibi anıtsal ve simgesel yapılarının işlevsel özelliklerinin yanısıra kimlik ve bellek aracı oluşu dikkate alındığında “kullanıcı”yı sadece cami cemaatine indirgemek yerinde olmayabilir. Nitekim camiye gitmeyen ancak kentli olan halkın, mimariyi oluşturan mimarların, işverenin ve ilgili kurum ve kuruluşların cami mimarisine ilişkin estetik tercihleri de önem arz eder. Bu nedenle bu tür yapıların estetik değerlendirilmesi, -ilk izlenimlerden çok- kullanım sırası/sonrası değerlendirme alanındaki bilgi ve deneyim birikimine atıfla gerçekleştirilebilecek bir problem alanı oluşturmaktadır.	2,50
Proje duyular arası dikkat yönlendirilmesini hayvan modelleri kullanarak araştırmayı planlamaktadır. Detaylı bir biçimde anlatıldığı üzere dikkat, sinir sistemini oluşturan devrelerin eşgüdümlü aktivasyonuna bağlı olarak ortaya çıkmaktadır. Nörogenetik yapısı iyi bilinmekte olan Drosophila gibi omurgasız bir hayvanın duyular arası dikkat yapısını anlamak için deneysel bir yöntem kullanılarak çalışılması, dikkatin temel mekanizmalarını ölçmek için önemli bir zemin oluşturacaktır. Araştırmanın cevaplandırmayı hedeflediği soru, açık bir şekilde ifade edilmiş ve elde edilecek bulguların literatüre hem deneysel hem de kuramsal bağlamda katkıda bulunabileceği gösterilmiştir. Yapılması planlanan deneylerde farklı duyuları aktive eden farklı tip uyarıcıların birbirlerini baskılama durumları ölçülecektir. Daha sonra bu durumların nöral temelleri araştırılacaktır. Bu çalışmaların sonuçları insanlardaki dikkat süreçlerini anlamak açısından önemli bir başlangıç oluşturabilir. 	4,40
"CEMİLE MÜJDE ATABEYProje onerisinin bir onceki panel raporunda bahsedilen ""genel teorik modelin"" aciklanmadigi vurgulanmistir. Revize edilen proje onerisinde de sunulan aciklamanin yeterli olmadigi dusunulmektedir. Literaturde sosyal temasin uyum uzerinde yordayici etkisi oldugunun belirtildigi soz konusu calismada da temas, algilanan ayrimcilik ve uyum degiskenlerinin bir model olarak degerlendirildiginden bahsedilmistir. Oneriler uzerine degisken sayisi azaltilmistir, Ancak, calismadan cikarilan PIOO ve KSE uyum degiskeni ile iliskili olabilirdi. Bu noktada proje kapsaminda uyum degiskeninin net olarak tanimlanmadigi soylenebilir. Proje onerisi orneklemi itibariyla belli bir ozgun deger tasisa da sunulan geribildirimlere cevap verme konusunda yetersiz kaldigi soylenebilir.  GÜLSELİ BAYSUProje romanlar ve çoğunluk grubunu bağlamında çeşitli sosyal psikolojik değişkenleri (örneğin, temas, ayrımcılık, uyum) incelemeyi amaçlamaktadır. Bu grup hem (sosyal) psikoloji yazınında hem de Türkiye?de çok çalışılmamış bir grup olduğu için projenin toplumsal çıktıları bakımından, örneğin sosyal politika üretme konusunda, oldukça faydalı olacağını düşünmekteyim. Ancak, projenin teorik katkısı açık değildir: bu proje teorik olarak daha önce bilmediğimiz neyi açığa çıkarmayı hedeflemektedir? Literatürde sıklıkla çalışılmış temas, ayrımcılık ve psikolojik ve sosyo-kültürel uyum arasında ne gibi bir ilişki test edilmesi planlanmaktadır (hipotezler nelerdir)? Bu ilişkilerin sözü edilen grupta veya sözü edilen iki şehirde daha farklı olması mı beklenmektedir? Eğer genel psikolojik süreçlerden söz ediyor isek, başka azınlıklarla yapılan sonuçlar burda da beklenir ki bu durumda roma/çingene grubunu çalışmak teorik bir özgün değer sağlamaz. Aksine, eğer roma/çingene grubuna ait olmak, Türkiye?de olmak yada bu iki şehirden birinde olmak bu tutum ve davranışların ilişkilerini değiştirecekse (1) neyi ne yönde değiştirecektir (örneğin, ayrımcılık ve psikolojik uyum ilişkisinin roma/çingene grubunda yada İzmir?de ve Manisa?da daha farklı mı olması beklenmektedir, öyleyse ne yönde bir farklılık beklenmektedir?) (2)  bu ülkede, bu grupta, yada bu iki şehirde tam olarak ne bu farklılığa sebebiyet vermektedir (Örneğin, roma/çingene  grupları diğer gruplardan çok daha dezavantajlıdır, birbirine çok daha bağlıdır vs.) Özetle proje amaçlarının ve teorik katkısının sözü edilen değişkenler bağlamında daha spesifik olarak belirtilmesi gerekmektedir İREM UZProjenin kendini konumlandırması objektifitir. Ayrımcılık, temas, uyum konularında uluslararası bir çok yayın vardır; ancak Türkiye özelinde Çingene/Roman grubunun incelenmesi özgün değer katmaktadır. Kullanılan model, sosyal psikolojik kuramlara dayanmaktadır. Literatür özeti dengelidir: olumlu olduğu kadar olumsuz bulgulara da vurgu yapılmıştır. Hipotezler belki biraz daha belirgin yazılabilir, sosyo-demografik özelliklere yoğun vurgu yerine, ölçülecek sosyal psikolojik değişkenler arasındaki bağlantıya daha çok odaklanılabilir ama bakılacak değişkenler itibariyle bu analizler mümkündür. Bununla beraber, yapılacak çalışma yöntemsel ya da kuramsal tartışma yaratacak boyutta kapsamlı değildir. Türkiye?deki Çingene/Roman grubuna uygulanacak olması ana yenilik unsurudur. Bu grupta farklı süreçler ya da ilişkiler tespit edilmesi halinde kuramsal katkı yapma ihtimali vardır. Böyle bir farklılık gözlenmemesi durumunda ise yine de politika oluşturma konusunda veri sağlayacak olması bakımından faydalı olabilir. Nitel ve nicel yöntemlerin kullanılacak olması bir yenilik değildir, yöntemsel tercihtir.SAİT ULUÇBu araştırmanın Türkiye?de yaşayan Çingene/Roman grubu açısından oldukça kısıtlı olduğu gözlenen alan yazınına özgün araştırma konusu ve örneklem grubu ile değerli bir katkılarda bulunacağı düşünülmektedir. Nitel ve nicel yöntemlerin birlikte kullanılacak olması araştırmanın değeri arttıran bir diğer noktadır. Ancak, katılımcıların seçimi ve örneklem gruplarına atanma biçimi konusunda belirsizlikler bulunmaktadır.    BENGİ ÖNER ÖZKAN""Çingene/Roman örnekleminin uyum süreçlerinin temas düzeyleri ve algılanan ayrımcılık açısından incelenmesi"" başlıklı proje önerisi tarafımdan incelenmiştir. Sosyal Kimlik Kuramı çerçevesinde dezavantajlı grupların tanımı ve uyumu litaratürde birçok defa ele alınmıştır. Ancak örneklem grubu olarak ""Çingene/Roman"" grubu dünya litaratüründe nadir, ülkemiz litaratüründe ise bilindiği kadarı ile fazla çalışılmamıştır. Bu nedenle örneklem grubunun özelliği açısından bu çalışma öznel bir değer oluşturmaktadır. Çingene/Roman grubu dünyada coğunluğu oluşturan gruptan ayrılan ve örtük ve örtük olmayan önyargıya en fazla maruz kalan örneklem gruplarından biridir. Dezavantajlılıkları herkes tarafından kabul edilen bir gruptur. Bu nedenle bu çalışmanın yürütülmesi, sonuçlarının kamu politakalarının üretilmesinde fayda saglayacağı düşünülmektedir. Çoğunluk grup ile dezavantajlı grubun teması sırasındaki, temas kalitesi ve miktarına göre göstermiş oldukları uyum süreçlerinin  inceleneceği bu çalışmada aynı zamanda dezavantajlı grubun algıladıkları ayrımcıiık düzeyi de irdelecektir. Uyum iki farklı açıdan ele alınacaktır: Psikolojik Uyum ve Sosyokültürel Uyum. GÖKÇE TARCAN KUMKALEBu araştırmada iki ilde yaşayan Çingene/Roman vatandaşların dini, siyasi eğilimleri, kolektif benlik algıları, yaşam doyumları, psikolojik iyi olma düzeyleri, temas düzeyleri,algıladıkları ayrımcılık, mekanla iliskileri çogunluk gruptan vatandaslarla karşılastırılarak ele alınacaktır. Ülke nüfüsunun yaklasık yüzde birini oluşturduğu söylenen bu grubun psiko-sosyal durumları hakkında pek birsey bilinmiyor; bu bakımdan önerilen çalısma öncü mahiyetinde olacaktır. Sosyal politikaların belirlenmesinde bu türçalısmalara ihtiyaç vardır. Özgün değerinin, ""örneklemin az çalışılmıs olması nedeniyle"" yüksek olduğunu düşünüyorum."	3,00
"Proje önerisinde, muhafazakarlık kavramının incelenmesi ve bu kavramın çeşitli sosyal psikolojik değişkenlerle ilişkilendirilmesi amaçlanmaktadır. Ancak, projenin teorik katkısı yeterince açık sunulmamıştır. Projede yeni bir ilişki, model, bulgu olasılığı önerilmemektedir. Mevcut proje bu haliyle literatürde yer alan çalışmalardan belirgin bir farklılığı olmayan replikasyon çalışması niteliğindedir. Literatürde muhafazakarlık ile ilintili olan ilişkiler ağı halihazırda bilinmektedir; bu ilişkiler ağına dair meta-analitik makaleler basılmıştır; örneğin, teorik çerçevenin özünü oluşturan Jost ve diğerlerinin 2003 yılında yayınladıkları makale bu alanda yürütülen tüm çalışmaları derlemektedir. Literatür özetinde de belirtildiği gibi Türkiye’de de benzer çalışmalar yapılmıştır. Mevcut çalışmanın katkısı net olarak ortaya konulmamış, daha önce 6 ilde yapılmış olan çalışmadan farkı teorik olarak yeterince gerekçelendirilmemiştir.Muhafazakarlıkla ilişkili farklı değişkenler ve ölçekler çalışmada yer almıştır. Örneğin, insan hakları, homofobi, vatanseverlik gibi değişkenler bunlardan bazılarıdır. Ancak, çalışmada neden bazı değişkenlerin seçildiği bazılarının (örn. namusa yönelik tutumlar, kürtaja yönelik tutumlar) kapsam dışı bırakıldığı açıklanmamıştır. Proje önerisi bir önceki panel raporu ışığında yeterli düzeyde revize edilmemiştir. Örneğin, bir önceki panel raporunda ‘… öncelikle niteliksel bir çalışma ile kişilerin muhafazakârlık olgusunu nasıl tanımladığı ve bu olguya nasıl baktıklarının sorulması ve bunun ardından niceliksel bir çalışma yapılması daha uygun gözükmektedir’ geri bildirimi sunulmuştur. Oysaki revize edilen proje önerisinde de nitel çalışma ikinci aşamada planlanmaktadır. Bu durumda nitel çalışmadan elde edilebilecek herhangi bir katkının nicel çalışmaya yansıması mümkün olmayacaktır. Ayrıca, projede iki yöntemin ilişkisi ve tamamlayıcılığı net değildir. Bunun yanında projenin zamanlama ile ilgili problemleri de devam etmektedir. Önümüzde seçim dönemi de olduğu göz önüne alınırsa tüm illerde eş zamanlı çalışma yapılması daha uygun olabilirdi. Tüm bu hususlar projenin özgün değerini olumsuz etkilemektedir. "	1,67
Projede Google Arama Trendi (GAT) değerleri kullanılarak ölçülen yatırımcı ilgisinin hisse getirileri, işlem hacmi ve volatilite üzerindeki etkilerinin Borsa İstanbul'da işlem gören hisseler üzerinde araştırılması önerilmektedir. Benzer çalışmalar gelişmiş piyasalarda yapılmıştır. Daha eski çalışmalarda yatırımcı ilgisi medyada çıkan haber sayısı veya işlem hacmi gibi değişkenlerle ölçülürken, yeni araştırmalar arama motorlarından elde edilen verileri kullanmaktadırlar. GAT değerleri kullanılarak Türkiye piyasalarında bu konuyu ele alan tez düzeyinde çalışmalar olduğu bilinmekle birlikte projenin ele aldığı konuya ilişkin çalışma sayısı azdır. Proje önerisinde kullanılacağı belirtilen yöntemler, literatürdeki hisse getirilerini açıklamaya yönelik ampirik modellerde kullanılan standart yöntemler olduğundan çalışmanın bu anlamda özgün değere sahip olmadığı düşünülmektedir.Proje yürütücüsünün özgün değer bölümünde belirtmiş olduğu potansiyel yatırımcıların yatırım kararlarında GAT bilgilerini kullanabilecek olmaları hususu da gerçekçi ve anlamlı bulunmamıştır.Yukarıda belirtilen hususlar çalışmanın özgün değerini sınırlandırmaktadır.	2,60
Projenin konusu ve projede kullanılan yöntem genel anlamda finans literatürü için yeni değildir. Proje önerisinde de atıfta bulunulan Lee vd. (2012)’nin “The Value Impact of International and Industrial Diversifications on Public-Listed Firms in Malaysia” başlıklı çalışması incelendiğinde, sunulan proje önerisinin söz konusu makalenin büyük ölçüde Türkiye örneğinde tekrarı olduğu izlenimi uyanmaktadır. Çalışmanın ayırt edici özelliği, konunun ilk kez Türk firmaları açısından ele alınacak olmasıdır. Ancak Türkiye bağlamını temsil eden değişken/değişkenler çalışma kapsamına dahil edilmemiştir. Öte yandan, projenin esas amacının proje önerisinde belirtilen 2 nolu hipotez olduğu görülmekle birlikte, çalışmanın diğer 5 hipotezinin nasıl test edileceği ve ölçüm yöntemleri oldukça belirsizdir.Sonuç olarak, projede elde edilen sonuçların ulusal literatüre katkısı olabileceği düşünülmekle birlikte projenin, genel anlamda ulaşacağı sonuçlar ve kullanılan yöntemdeki belirsizlikler nedeni ile özgün değerinin yetersiz olacağı düşünülmektedir.	1,80
"Proje önerisinde, genel olarak sağlık görevlilerinin sağlık hizmetlerini yürütmede kullanılabilecek mobil uygulamalara karşı tutumlarını ve tutumlarını etkileyen faktörleri incelemek ve bu bağlamda mobil sağlık sistemi modeli geliştirmek amaçlanmaktadır. Proje sağlık hizmetlerinin kaliteli ve etkin kullanımını hedeflemesi açısından önemlidir. Ancak, mevcut proje önerisinde bir önceki öneride tespit edilen eksikliklerin hala devam ettiği göze çarpmaktadır. Bu eksiklikler aşağıda sıralanmıştır.Literatür taramasının proje kapsamında ele alınacak olması önemli bir sorundur çünkü öneride aktarılan literatür bilgisinin yetersizliği projenin özgün değerinin değerlendirilmesini güçleştirmektedir. Örneğin, mobil sağlık sistemleri nedir, neden önemlidir, dünyada ve Türkiye’de uygulamaları nasıldır, ne tür kolaylıklar sağlamaktadır ve Türkiye bu sistemleri kullanım konusunda hangi noktadadır gibi soruların açıklığa kavuşturulması gerekmektedir.Proje önerisinin özgün değer kısmında ""Bu alanda yapılan çalışmalar genellikle bilgisayar üzerinden uygulanan internet veya yerel ağ odaklı çalışan sağlık sistemlerini kapsamaktadır ve mobil sistemler üzerine yapılan çalışmalar sınırlı kalmaktadır."" ifadesi yer almaktadır. Mobil sağlık sisteminin bilgisayara dayalı bilişim sistemlerinden farkı ne olduğu ve neden daha önemli olduğu açıklanmalıdır. Yine aynı bölümde ""Yapılan çalışmalar göstermiştir ki mobil sağlık çalışmalarının büyük çoğunluğu hastalar üzerine yapılmaktadır.” ifadesi yer almaktadır. Hastalarla yapılan bu çalışmalarda ne tür bilgiler yer aldığının somut bir biçimde öneride belirtilmesi gerekmektedir. Ayrıca, öneride sağlık teknolojilerini benimseme çalışmalarında kullanılan yedi teoriden bahsedilmektedir. Ancak, bu teorilerin sadece tanımları verilmiştir. Bu teorilerin çalışma ile ilişkisi anlaşılamamaktadır. Bu teorilerde çeşitli bağımlı değişkenleri yordayan değişkenler modellenmektedir. Bu bağımlı değişkenler; ""kullanım davranışı, doğrulama, net fayda"" gibi çok çeşitli olgu ve davranışlara işaret etmektedir. Önerilen çalışmada oluşturulacak modellemenin bu teorilerden nasıl faydalanacağı, ayrıca bağımlı değişkeninin tam olarak ne olacağı açık değildir.Öneride, verilen kuramsal çerçeve içerisinde mevcut öneride test edilebilir bir model geliştirilmeli ve buna bağlı hipotezler kurulmalıdır. Diğer yandan, yöntem olarak önerilen, tüm geçerli modellerin sentezlenerek mobil sağlık sistemlerine özgü model oluşturmaya yönelik amaç belirtilmiştir. Bu amaç içinde kantitatif ve kalitatif yöntemle ilgili bilgiler verilmesine rağmen, bu sürecin nasıl yürütüleceğine ilişkin revize öneride sadece bir soru örneği verilmiştir.  Bu durum için, literatür taramasının bitmemiş olması gerekçe olarak gösterilmiştir. Ancak mevcut öneride bu bağlamdaki literatür çalışmasının önceden tamamlanmış olması gerekmektedir.  "	1,00
"Proje önerisinin ana konusu olan dindarlık ve insan hakları ilişkisi, güncel ve önemli tartışma konularıyla bağlantılı olması açısından özgünlük taşımaktadır. Proje, özellikle ""sol kanat otoriteryanizmi"" ve ""dindarlık yönelimlerindeki çeşitlilik"" temaları üzerinden içerdiği görgül veri toplama planları açısından ilgi çekicidir. Görece az çalışılmış bağlantılar üzerinden biçimlendirilmiş olan öneri, ülkemiz sosyal psikolojisinde eksikliklere rastlanılan alanlardan birini incelemeye yönelmesiyle özgünlük değerini arttırmaktadır. Öneri, sosyal psikoloji genelindeki bazı gruplar arası ilişki kuramlarıyla bağlantılı biçimde geliştirilecek bir kuramsal çerçeveye oturtulması durumunda, yukarıda belirtilen faydaların çok daha üst düzeylere çıkması olasılığı bulunmaktadır.Bununla birlikte önerilen projeye sunulan önceki raporda belirtilen kimi hususlar revize başvuruda dikkate alınmışsa da bunların tamamının giderilemediği gözlenmiştir.  Örneğin literatürdeki son gelişmeler konusunda yetersizlik sürmektedir. Van der Ven'in çalışmaları dışında Batılı literatüre pek atıf bulunmamakta, insan hakları ve İslam arasındaki ilişkiye dair Türkiyeli ve yabancı literatüre (Örneğin, Şentürk 2007) hiç atıf yapılmamakta, Akşit ve ark. gibi yakın tarihli çalışmalar ise tartışılmaksızın zikredilmektedir. Aynı şekilde revize edilmiş olan başvuruda normatif yargıların giderildiği söylenmiş olsa da bu nitelikteki bazı ifadeler aynen durmaktadır (Örneğin s. 6, paragraf 5; s. 7, p. 1 ve 5). Proje ile yapılması planlanan araştırmada, kavramsallaştırma ve değişkenler arası ilişkileri oluşturmada belirsizlikler devam etmektedir. Bir yandan dindarlık ile insan haklarına saygı arasındaki ilişkiden söz edilirken öte yandan da demografik değişkenler ve kişilik özelliklerinin de insan haklarına yönelik tutumlarda etkili olabileceği ifade edilmektedir. Ayrıca dindarlık kavramının sınırlarının nasıl çizileceği de belirsizliğini korumaktadır. Buna ek olarak, sosyal baskınlık yönelimi, yetkecilik, kişilik ve değerler gibi psikolojik değişkenlerin insan haklarına yönelik tutumların oluşmasındaki rolünün nasıl ve ne yönde olacağı konusu temellendirilmemiştir. İnsan hakları ile özgürlük arasındaki ayırım da net değildir. "	2,20
"Çalışılması hedeflenen grubun, dezavantajlı, en çok göz ardı edilen gruplardan biri olması araştırmaya özgün bir nitelik kazandırmaktadır. Proje önerisi, Roman çocukların gelişimini destekleyici bir eğitim programı oluşturmayı hedeflemesi açısından önemli görülmüştür. Ancak projedeki önemli eksiklikler projenin özgün değerini düşürmektedir. Bu eksiklikler şu şekilde özetlenebilir:1. Projenin, araştırma konusu ile ilgili literatür taraması yeterli değildir. Proje önerisinde, bu alanda daha önce yapılmış çalışmalar, bu çalışmaların süreleri, müdahale programlarının içerikleri, uygulamaya ilişkin süreç ve programların etkililikleri konularında bilgi bulunmamaktadır. Bunun yanı sıra, araştırma önerisinde katılımcı grubun özelliklerine ilişkin genel ifadelerin yer almasıdır; ancak bu ifadeleri destekleyecek çalışmalara/istatistiklere yer verilmemiştir. 2. Projenin amaçları ile ölçmeyi hedeflediği değişkenler arasındaki ilişki yeteri kadar açıklanmamıştır. Örneğin, proje amaçlarından birisi bu çocukların 'kişilik gelişimlerini bir ve/veya birkaç adım üste taşıyabilmek' olarak ifade edilmiştir. Ancak öne sürülen eğitim programındaki konular daha çok olumlu sosyal davranışların gelişimini içermektedir (örn. empati, iletişim becerisi). "	2,00
Önerilen projede anket yöntemiyle muhasebe meslek mensuplarının hileli muhasebe işlemlerine bakışlarının ortaya çıkarılması amaçlanmaktadır. Benzer bir çalışma daha önce bölgesel olarak Türkiye'de yapılmıştır. Çalışmanın literatürle bağı iyi kurulmamıştır ve ayrıca ulusal/uluslararası literatür taraması yetersizdir. Projede yöntem olarak özgün bir unsur sunulmamaktadır.Ayrıca projede ele alınan konu oldukça hassas bir konu olma özelliği göstermektedir. Bu anlamda anket ve analizlerden elde edilecek veriler/sonuçların nitelik ve nicelik açısından güvenilirliği ve katkısı konusunda da ciddi soru işaretleri ortaya çıkacaktır. Elde edilecek, ya da veri olarak ele alınacak cevaplar yasaların zorunluluğu ile de verilmiş olabileceğinden çalışmanın veri setinin güvenirliğini zedeleyecektir.	1,60
"Proje önerisinin amacı 1878 Berlin Antlaşması sonrası uluslararası bir sorun haline gelen Ermeni meselesinin çözümü için devlet adamlarının Sultan II. Abdülhamid'e sundukları layihaları tespit etmek ve önerilen çözüm yollarını ortaya çıkarmaktır. Bu layihaların verdiği bilgiler doğrultusunda Ermeni meselesinin devlet adamları tarafından nasıl algılandığı, önerilerin üst yönetim tarafından ne şekilde önemsendiği ve sorunun çözümü için hangi tedbirlerin alındığı gibi konuların yeniden değerlendirilmesi planlanmaktadır.Ancak ele aldığını iddia ettiği konu ile ilgili literatür değerlendirmesi yapılmamış durumdadır. Proje konusu ile ilgili yapılmış yüksek lisans ve doktora tezleri mevcuttur. Proje öncelikli olarak bunları kritik etmeliydi. II. Abdülhamit’e sunulan lâyihalar ile ilgili yapılan tezler de mevcuttur:  Gülmisal Emiroğlu, II. Abdülhamit Dönemi Lâyihalarında Eğitim ve Öğretim Meselesi, Selçuk Üniversitesi, Sosyal Bilimler Enstitüsü Yayınlanmamış Yüksek Lisans Tezi; Konya, 1996Ayşe Seza Barın, 19.Yüzyıla İlişkin Islahat Layihalarında 19.Yüzyıla İlişkin Islahat Lâyihalarında Eğitimin Yeri ve Önemi Dokuz Eylül Üniversitesi Eğitim Bilimleri Enstitüsü Yayınlanmamış Yüksek Lisans Tezi, İzmir, 2003. Mustafa Oğuz, II. Abdülhamit’e Sunulan Layihalar, Ankara Üniversitesi Sosyal Bilimler Enstitüsü Yayınlanmamış Doktora Tezi, Ankara 2007. Proje önerisinde bu tezlere hiç yer verilmemiştir. Diğer taraftan bu proje önerisinin ağırlıklı olarak transliterasyon tabanlı olacağı anlaşılmaktadır.  Bu durum proje önerisinin özgün değerini alabildiğine düşürmektedir. Proje başvuru formunda “Özgün Değer” başlığı altında ifade edilen ve hipotez oldukları iddia edilen 8 maddelik listenin aslında hipotezlerden oluşmadığı görülmektedir. Bu 8 maddenin birinin önemli değişikliklerle analitik araştırma sorusuna dönüştürülmesi mümkün olsa da şu andaki formülasyonları ile projenin yöntem olarak önerdiği hipotezler sınamaya elverişli değildir.  Projenin temel savlarından biri “Bu hipotezlerin ispat edilmesi Ermeni meselesinin uluslararası boyutunun doğru anlaşılabilmesine katkı sağlayacaktır” şeklindedir. Söz konusu hipotezler daha önce akademik çevrelerde öne sürülen hipotezler ise proje önerisinde kime veya kimlere ait olduğu belirtilmemektedir; eğer proje ekibine aitse dayandığı temel/ler yeterince anlaşılamamaktadır. Ayrıca, incelenecek belgelerin söz konusu hipotezleri ispat edeceği hükmüyle yola çıkılmakta, ispat etmemesi durumunda araştırmadan ne beklenebileceği sorusu yanıtsız kalmaktadır. Bu yanıyla proje önerisi bilimsel metodoloji kullanmaktan uzak kalmıştır. Proje önerisinde geçen “Geçmişte olduğu gibi günümüzde de Osmanlı Devleti’nde yaşanan Ermeni sorunu üzerinden siyasi ve ekonomik çıkar sağlamaya çalışan ülkeler bulunmaktadır. Söz konusu layihaların bilimsel bir metotla ortaya konması aynı zamanda Ermeni meselesi üzerinden çıkar sağlamaya çalışan ülkelere bir cevap niteliğinde olacaktır”  tarzı ifadeler bu çalışmanın kavramsal katkılardan ziyade ideolojik katkılarda bulunacağı endişesini doğurmaktadır. Politik ve ideolojik gündemlerle girişilen çalışmaların bilimsel ve akademik ilkelere ne kadar sadık kalabileceği tartışılmalıdır.Bütün bu eksikliklerinden dolayı söz konusu proje önerisinin bilimsel ve akademik anlamda özgün bir değer yaratabilme potansiyelinin olmadığı düşünülmektedir. "	1,60
"Proje önerisinde belirtildiği üzere günümüzde mimarlık, “bir biçimler ortamı ya da sadece bir yapı pratiği olarak değil, düşünceler ortamı” olarak tanımlanmaktadır. Bu düşüncelerin tümünü yapılı eserler üzerinden okumak mümkün olmadığından; yazılı kaynaklar mimarlık epistemolojisinin anlaşılmasında önemli bir yer tutmaktadır.  Osmanlı ve erken dönem Cumhuriyet mimarlığının yazılı kaynaklarının araştırılması, mimarlığın yazılı ya da kayıtlı düşünce tarihi içerisinde kavramsal açıdan mimarlık bilgisine katkıda bulunduğu düşünülen eserlerin tespiti ve bu eserlerin mimarlığın düşünce tarihinin oluşumuna katkısı açısından tartışılması, projenin mimarlık alanına katacakları açısından oldukça önemlidir. Şimdiye kadar bu coğrafyada üretilen mimarlığın bilgi kaynaklarının ne olduğu kapsamlı bir biçimde belgelenmediği gibi, mevcut olanların güncel ortama taşınması da yetersiz kalmıştır. Proje önerisi, bu yazılı kaynakların dokümantasyonunu ve günümüz Türkçesine çevrilmesinin yanında, aynı zamanda bu kaynakların analizini de yapmaktadır. Proje, mimarlık tarihi alanında ihtiyaç duyulan yazılı kaynakların sistematik değerlendirmesini önermesi açısından özgün bulunmuştur."	4,25
Proje önerisinin asıl amacı, 17. yüzyıl sonlarından 19. yüzyılın ilk yarısına uzanan bir buçuk asırlık zaman diliminde Osmanlı Devleti’nin savaş zamanlarında sık sık başvurduğu “nefîr-i âmm” uygulamasının askeri, sosyal ve siyasi boyutlarıyla ortaya koymaktır. Proje yürütücüsünün konunun içerdiği problematikleri ve bu konu hakkındaki birinci ve ikinci el kaynakları tanıdığı anlaşılmaktadır. Proje önerisinde sadece Osmanlı uygulamasıyla sınırlı kalınmayıp söz konusu dönemde Avrupa’da devreye sokulan benzeri milis kuvvetlerini de karşılaştırma için kapsama dâhil edilmesinin önerinin özgün değerini daha da arttıracağı kanaati oluşmuştur.	4,00
Proje önerisi, Türk İktisat Tarihi çalışmalarına katkıda bulunmayı amaçlayan bir çalışmadır. Öneri metninde Türkiye İktisat Tarihi çalışmalarının daha çok Osmanlı ve Cumhuriyet döneminde yapıldığı, kadim Türk devletleri denilen Orta Asya Türk Devletleri hakkında ise bu türden çalışmaların pek olmadığı ifade edilmiştir. Söz konusu alanda yapılacak çalışmalar özgün değer taşıma potansiyeline sahiptir. Bununla beraber proje önerisi teorik çerçeve açısından zayıf görünmektedir. Araştırmanın kurgulanması bakımından önemli olan soru ve sorunlar ortaya konulmamıştır. Bu durum projenin gerçekleştirilmesi halinde ilgili sahaya hangi katkıları sağlayabileceğini belirsiz bırakmıştır. Başvuru formunda yer alan literatür özeti ve yönteme ilişkin açıklamalar, çalışmanın ikincil kaynaklar üzerine kurgulanacağını ve bu yolla elde edilen veriler çerçevesinde şekilleneceğini ortaya koymaktadır. Belirtilen kaynakların çoğunlukla Türkçe yayımlanmış ya da Türkçeye tercüme edilmiş yayınlarla sınırlı olması da dikkat çekicidir. Konunun özgünlüğünü olumsuz yönde etkileyen bu durum, projenin uygulanmasıyla elde edilecek olan bilginin mahiyeti ve sağlayacağı katkıyı tartışılır hale getirmektedir. Proje başvurusunun mevcut haliyle özgün değeri düşüktür. 	2,60
"Araştırma önerisi okur yorumlarını kamusallık bağlamında çözümleyen bir model geliştirmeyi hedeflemesi bakımından literatüre katkı sağlama potansiyeline sahiptir. Bununla birlikte araştırma önerisinin kuramsal, kavramsal ve yöntemsel sorunları araştırmanın özgün değerini büyük ölçüde ortadan kaldırmaktadır:“Okuyucu yorumları kamusal alan mıdır” sorusu esasında çalışmanın özgün bir çözümleme içermesinin önünde bir engel oluşturmaktadır. Bunun öncelikli nedeni, araştırmanın, okuyucu yorumları bağlamında İnternetin sunduğu müzakere olanaklarına dair hali hazırda literatürdeki tartışmalardan farklı olarak ne gibi bir argüman geliştireceğinin açık olmamasıdır.Tartışma dar ve sınırlı bir kamusal alan kavrayışından hareket etmektedir ve kamusallıkla neyin kastedildiği net bir şekilde ortaya konmamaktadır. Kamusal alanı çıkış noktası olarak ele alan bir araştırma önerisinde kavramın ve kavramla ilgili önemli tartışmaların ele alınması beklenmektedir. Yeni medyanın kamusal alan olma gibi bir işlevinin olup olmadığının son kertede ana akım bir medya ortamındaki okur yorumlarının ortaya koyduğu etkileşim mekanizmaları üzerinden ne kadar ölçülebileceği de yine önemli bir mesele olarak karşımıza çıkmaktadır.Proje önerisinde “proje aktif okur ile yaratılan kamusal alan ve demokrasi arasındaki ilişkiyi ortaya koyarken, alana kuramsal bir katkı ile niteliksel veri çözümlemesini bir araya getirerek özgün bir çalışma ortaya koyacaktır” ifadeleri kullanılmaktadır. Ancak burada, kamusal alan tanımlamasında dijital fırsat eşitsizliği konusunun da dikkate alınması gerekmektedir. Türkiye’deki gazete okurlarının yüzde kaçı gazete haberlerine aktif yorum yapmaktadır? Ya da yapmaları mı beklenmektedir? Kamusal alan tartışmasında temel belirleyeni “aktif okur yorumları” olarak ele almak projenin kapsamı açısından bir eksikliktir.Kapsam ve kavramsallaştırma noktasında öneride iddia edilen özgün değeri azaltan eksiklikler görülmektedir. Proje önerisi yeni medya ve Web 2.0 kavramlarını birbirlerini ikame edecek şekilde kullanmaktadır. Çoğunlukla yeni medya kavramı sadece “çevrim içi yayın ve etkileşim ortamları” ile sınırlı tutulmaktadır. Ancak yeni medyanın geleneksel medya içindeki biçimsel, teknolojik ve hatta ekonomi-politik değişiklikleri de içerdiği unutulmamalıdır ve eğer sorunsallaştırma yeni medyayı içerecekse bütün bu art alan tartışmaya ve incelemeye dahil edilmelidir.Proje önerisi kendini sadece okur yorumları ile sınırlandırmayıp, okur yorumlarının ne gibi filtreleme mekanizmalarından geçtiğini; editöryal süreçlerin okur yorumları ile nasıl ilişkilendiğini; okur yorumlarının medya profesyonelleri açısından ne anlam ifade ettiğini; haber sitelerinin sunduğu teknik imkanları (kullanıcı sözleşmeleri, yorum sayfalarının teknik özellikleri, denetleme mekanizmaları, etik ilkeler vb.) da analize dahil ettiği takdirde özgün bir boyut içerebilir. "	2,33
Proje önerisi, Hatay ili sınırlarında, Amik ovasında yer alan Açana Höyük’te (antik adı Alalakh) M.Ö. II. Bin yerleşmesine ait seramik, frit, cam ve fayans cinsi malzemelerin analiz çalışmalarını ele almaktadır. Söz konusu malzemede, arkeometrik yöntemler uygulanarak üretim ve teknolojisinin anlaşılmasına çalışılması hedeflenmiştir. Bulunduğu coğrafyada, Alalah M.Ö. II. Binde önemli bir kent özelliğini taşımaktadır. Höyük, Amik ovasının tarihi coğrafyasında, metinlerde Mukiş olarak geçen krallığın merkezi olarak tanımlanmaktadır. Orta ve Geç Tunç Çağları boyunca kesintisiz yerleşim sürecine sahip olan kent, Orta Tunç Çağı’nda Yamhad Krallığı yönetiminde, Geç Tunç Çağı’nda ise, Mitanni Krallığına bağlı bir kent yönetimini göstermiştir. Dönemin sonu, kentte Hitit varlığını yansıtmaktadır. Bu siyasi tablo, özellikle M.Ö. II. Binde politik güce sahip, gelişmiş bir kent yapısının varlığını da desteklemektedir. Bölgede belli bir politik güce sahip olan Açana Höyük’ün ekonomik anlamda da etkin olduğu anlaşılmaktadır. Alalah’ta ekonomik sisteme ışık tutan arkeolojik kanıtları, Mezopotamya, Doğu Akdeniz ve hatta Ege dünyasına uzanan bir coğrafyada takip etmek mümkündür. Kentin geniş bir coğrafyaya yayılan bir ticaret sisteminde önemli bir rol oynadığını ele geçen eserler desteklemektedir. Bölgelerarası kültürel ilişkilerde ve etkileşimde, Alalah yerleşmesi de etkin bir konumda olmalıdır. Kültürel bağlantılarda en somut arkeolojik kanıtlar ise, seramik, cam, frit ve fayans olmak üzere değerli malzemeler oluşturmaktadır. Bu malzemelerin üretimi ve ticaret ağındaki rolü ise, bölgelerarası kültürel etkileşimde ve üretim yerlerinin tespitinde son derece önem taşımaktadır. Bu kapsamda, analiz edilmesi planlanan malzemeler özgün olup, proje için yeterli sayı ve çeşitliliğe sahiptir. Alalah antik kenti buluntuları için uygulanacak olan analizler ve yöntemler, yakın bir gelecekte Amik Ovası'nın tamamı için uygulanabilecektir. Önerilen proje sadece sonuçları açısından değil, bu sonuçların katkı sağlayacağı başka projelere referans olacağından proje özgün bulunmuştur.Bunların dışında önerilen geniş tabanlı Coğrafi Bilgi Sistemleri (CBS) çalışmaları da bu konuda gelecekteki araştırmalar açısından iyi bir altlık sağlayacaktır. Proje önerisinde sorunlar açıkça ortaya konmuş ve bunların çözümüne yönelik arkeometrik çalışmalar açıkça tanımlanmıştır. Projenin arkeolojiye arkeometrik anlamda yöntemsel ve metodolojinin uygulaması anlamında katkı sağlayabilecek bir niteliğe sahip olduğu görülmektedir. Bu projeden gelen veriler, hâlihazırda kullanılan veri bankasını geliştirecektir. Bu sayede, üretilen bilgi daha kısa sürede akademisyenlerle ve ilgili kişilerle paylaşılabilecektir.Öte yandan, yapılacak analizlerin sonucunda elde edilecek bilgilerin Alalah ve çevresinde diğer merkezlerden elde edilecek verilerle karşılaştırma olanağının boyutları öneride yeterince detaylandırılmadığı görülmektedir. Ayrıca, bölgelerarası kültürel ilişkinin anlaşılmasında analizi yapılacak olan malzemenin çeşitliliğinin, projeyi varılmak istenen sonuca götürmede bir risk oluşturabileceği düşünülmektedir. 	4,40
"Dinin, özellikle Soğuk Savaş sonrası dönemde uluslararası ilişkilerde ön plana çıkan rolü, toplum ve devlet bazında yarattığı etkiler, gelecekte bu konunun din-uluslararası ilişkiler bazında daha da büyük bir önem kazanacağını göstermektedir. Buna karşılık, bu alanda özellikle de kuramsal boyutta ciddi bir boşluk söz konusudur. Proje, özellikle Türkiye’deki literatüre katkı sağlama iddiasıyla dikkat çekicidir. Projenin din, devlet ve uluslararası ilişkiler üçlü ilişkilerine interdisipliner açıdan yaklaşarak; oyun kuramsal, matematik ve istatistiksel bakış açısı ile dinsel faktörlerin uluslararası ilişkiler, psikoloji ve sosyoloji literatürlerinde oynadıkları rolleri analiz edecek olması çalışmaya özgünlük kazandırmaktadır. Türkiye sosyal bilimlerinde son yıllarda canlanan niceliksel analizler kendilerine henüz yeterli bir yer edinememiştir. Söz konusu proje böyle bir metodolojiye yaslanması dolayısıyla, literatürdeki bu alanı zenginleştirecek bir potansiyel taşımaktadır. Diğer taraftan, özgün değer konusunda belirtilen olumlu yönlerin yanında, ""din ve uluslararası ilişkiler"" konusunun dağınık, çok sayıda ve birbirleriyle çelişen hipotezler çerçevesinde, iddialı ve geniş kapsamlı olarak ele alındığı görülmektedir. Bu durum projenin özgün değerini olumsuz yönde etkilemektedir. "	3,20
"""Thyateria'dan Akhisar'a Antik Devirden Cumhuriyet Öncesine Kadar Bir İlçede Dinsel Değişimin Kültürel Yansıması"" adı altında sunulan proje, zamansal olarak çok geniş kapsamlı olarak düşünülmüş ise de proje içeriği başlık ile desteklenmemektedir. Prehistorik Dönemden Türkiye Cumhuriyeti'ne kadar olan dönemde sadece var olmayan ancak olması beklenen (Osmanlı Dönemi Dini Yapılarını hariç tutulursa) mimari yapılar üzerine yoğunlaşılmıştır. Antik kentte ele geçen küçük eserler ile ilgili bir yorum veya bir bilgi proje içeriğinde yer almamaktadır. Eğer dinsel değişimin kültürel yansıması araştırılacak ise özellikle küçük buluntulara bakmak gerekir, öneride hiçbir terracotta figürün, adak, heykel ve heykelcik vb. nin varlığı ve önemi belirtilmemiş ve araştırılma gereği duyulmamıştır. Dolayısıyla problemler tam anlamıyla ortaya konulmamıştır. Ortaya konulan problemlerin çözümü de bu proje ile mümkün değildir. Ancak elde edilecek olan maddi katkı ile kazı çalışmaları genişletilebilir ve Osmanlı Dönemi yapılarının üç boyutlu taramaları elde edilebilir.  Yaratıcı/yenilikçi öneriler öneride yer almamaktadır.Proje önerisine ilişkin önemli sorunlardan birisi Ulucami ve adı verilmeyen kiliselerin tapınaktan kiliseye, oradan camiye çevrilmelerinin belirlenmesidir. Sadece devşirme malzemelerin belirlenmesi bu amaca hizmet etmekten uzaktır. Ulu caminin en erken evresinin bir tapınağa ait olduğu ileri sürülmektedir, ancak bu evreyi belirlemek kazı veya jeofizik araştırmaları olmadan oldukça zordur. Hadrian döneminde yapıldığından bahsedilen sunakların yine dinsel olarak karakterlerinin belirlenmesi ancak kazılarda tespit edilmesiyle ya da yeni epigrafik verilerle mümkün olabileceğinden bu aşamada dönemin dinsel değişimin kültürel yansımasını göstermeyeceğinden projenin konusu ile ilgili araştırılan sorulara da cevap olmayacaktır."	2,00
Proje önerisinde, proje kapsamında yürütülmesi gereken iki ayrı amaç iç içe girmiş durumdadır. Bunun sonucunda ortaya konan öneri ham ve özellikle teknik aşamalarında yüksek risk taşıyan bir proje görüntüsü çizmektedir. Açıkça ifade edilen birinci amaç, 60 tonluk mermer kalıntısı Londra’ya taşınmış olan Artemis Tapınağı’nı Efes’de görünür hale getirmektir.  Bu amaca siber geri çatım aracılığı ile ulaşılması hedeflenmiştir.  Siber geri çatım çalışmaları toplamda dört aşamalı olarak planlanmış projenin üçüncü ve dördüncü aşamalarını oluşturmaktadır.  Tapınak hakkında yeterli bilgi olması durumunda, söz konusu aşamaların gerçekleştirimi, günümüz teknolojisi ve teknik bilgi birikimi ile mümkündür. Bu aşamalar, hesaplama bilimleri açısından özgünlük taşımamakla birlikte, belli bir misyon doğrultusunda kullanılmalarında değer vardır. Ancak, öneride de belirtildiği üzere tapınak hakkındaki bilgi azdır ve parçaların %90’ı eksiktir. Bu üçüncü ve dördüncü aşamaların proje önerisinde önerilen teknik çerçeve içinde çözülmesini olanaksız yapmaktadır.  Kilit problem, parça halinde ve eksik bilgilerden yola çıkarak bütüne ulaşma problemini çözmektir. Bu görsel hesaplama alanında yeni matematiksel tekniklerin geliştirilmesini gerektirir. Proje önerisinde bu problemin bir jigsaw puzzle problemi olduğu ileri sürülerek, yöntem olarak bir Computational Geometry makalesindeki(Goldberg 2004) çözümün kullanılacağı belirtilmektedir.  Ancak, projede ele alınan problem bir jigsaw probleminden ziyade, eksik bilginin geri kazanılması problemidir.  Bu yönde hiç bir ön araştırma yapılmamıştır. Hatta jigsaw puzzle problemi üzerinde bile yeterli literatür incelemesi ve/veya ön deneme yapılmamıştır. Proje araştırmaya, yeni bilgiler elde etmeye yönelik olarak hazırlanmamıştır. %10 u bile korunmamış olan Klasik Dönem Artemision'unun projeye yansıması 60 ton ağırlığındaki mimari buluntularla ifade edilmeye çalışılmıştır. 60 ton ağırlığında olmaları hiç bir şey ifade etmemektedir. Bu durum proje açısından nitelik değil nicelik oluşturur. Önemli olan Klasik Dönem Artmision'una ait olan ve restitüsyonda kullanılabilecek parçaların sayısıdır. %10 u bile korunmamış Klasik Dönem Artemis Tapınağı'nın önerilen yöntem ve proje ekibi ile restitüsyonunu yapmak mümkün görünmemektedir. Söz konusu proje oransal olarak daha iyi korunmuş olan tapınaklarda örneğin Magnesia Artemis Tapınağı, Teos Dionysos Tapınağı vb. yapılarda uygulanabilir. Ancak ilk kazılardan bu yana 142 yıl geçmesine rağmen bilim insanları bu yapı hakkında yeterince mimari blok olmadığından kesin sonuçlara ulaşamamışlardır. Söz konusu yöntemle ulaşılması da mümkün görünmemektedir. Asıl amaç Klasik Dönem Artemis Tapınağı'nın restitüsyonuna dayalı olarak Siber Geriçatımının (3B-Model) oluşturulabilirliği hedeflenmiştir.	2,25
"Proje konusu itibariyle az çalışılmış bir alanı içermesi bakımından önemlidir. Ancak, projedeki en önemli husus ""zihinsel/ruhsal yetersizliği olan bireyler""den ne kastedildiğinin tanımlanmamasıdır. Bu konuda literatürde değişik kavramsallaştırmalar mevcuttur ve bunlardan herhangi birinin ele alınması uygun olacaktır. Projenin özet kısmındaki 'mental disability'  ile 'zihinsel/ruhsal yetersizlikler' kavramları birbirini karşılamamaktadır. Terimlerin yanı sıra bu konuda herhangi bir açıklamada bulunmamaktadır. 'Zihinsel/Ruhsal yetersizlikler' kavramıyla kastedilenin psikolojik problemler/engeller olduğu varsayılsa bile bu çok geniş bir tanımlamadır ve kendi içinde heterojendir. Sunulan literatür özetinde 'engellilik' ile ilgili özete yer verilmemiştir. Damgalamaya, olumsuz kalıpyargılara, bunların olumsuz sonuçlarına, ve medyadaki kalıpyargıların olumsuz etkilerine yönelik geniş bir (sosyal) psikoloji literatürü ve sosyal temsil çalışmaları bulunmaktadır. Ancak öneride bu literatüre yeterince yer verilememiştir. Ayrıca, Türkiye’de bu konuda yapılmış çalışmalara değinilmemiş olmaması özgün değerini zayıflatan önemli bir eksiklik olarak değerlendirilmiştir. ""Damgalama” konusunu içeren proje önerisi doğası itibariyle bu tür tanımlamalarda ve sınırlandırmalarda dikkatli olmak zorundadır, aksi takdirde önlemeye çalıştığı süreçleri destekleyici sonuçlar doğurabilir. "	2,67
Proje, Türkiye'yi ziyaret eden yabancı turistlerin güvenlikle ilgili algılarını, algı düzeylerini analiz etmeye yönelik olarak kurgulanmıştır. Ülkemizde turistlerin güvenlik algı düzelerini ölçmeye yönelik az sayıda çalışmanın bulunması, projenin fikir olarak özgünlüğüne katkı sağlamaktadır. Söz konusu sorunların bilimsel araştırmalarda da ele alınması, analiz edilmesi ve öneriler getirilmesi çok önemlidir. Bu açıdan önerilen proje alana katkı sağlayıcı niteliktedir. Ancak, amaç, hedef, örneklem gibi konular tartışılırken, anlaşılması güç bir dil kullanılmış, zaman zaman da önceki proje önerisinde bulunan, ancak gözden geçirilmiş halinde bulunmaması gereken kavram ve ifadelerin kullanıldığı dikkat çekmiştir.	3,33
Proje ulusal ve uluslararası literatürde üzerinde çok fazla durulmamış bir konuyu ele alması nedeniyle özgün bir değere sahiptir. Özgünlük, proje fikrinin kamu yönetimi literatürüne yeni bir kavram ve ölçek kazandırması noktasında ortaya çıkmaktadır. Bu ise kamu yönetimi alanında ortaya çıkan sorunlar arasında özel bir öneme sahip personel sorunlarının kavranışına tesir edebilecek niteliktedir. Kamuda insan kaynağının motivasyonu, performansı, verimlilik ve etkinliğinin artması üretilen kamu hizmetinin niteliğinin de artması anlamına gelecektir. Ancak, projenin teorik temelinin daha fazla açıklamaya ihtiyacı vardır. Proje özgün değer noktasında öncelikle Türk kamu yönetimi sorunlarının neler olduğu gibi temel bir soru etrafında kurgulanması ve analizine buradan başlanması daha anlamlı olabilirdi. Bu durum literatür özeti kısmında da ortaya çıkmaktadır. Yeterli olmamakla birlikte projenin kavram seti ve literatürü daha ziyade öğrenilmiş çaresizliğe odaklanmış, Türk kamu yönetiminin temel sorunları göz ardı edilmiştir.  	3,33
Soğuk Savaş sonrası küresel siyaset bağlamında en fazla tartışılan konulardan biri, Batı hegemonyası karşısında Batı-dışı dünyada yükselen güçlerin konumu olmuştur. Bu yönüyle proje, uzun bir süre daha gündemdeki yerini koruyacak bir konuyu ele alması nedeniyle özgün bir değere sahiptir. Yükselen ülkeler tartışması kapsamında uluslararası literatürde Türkiye’ye ilişkin analizler göreli olarak eksiktir ve bu bağlamda projenin Türkiye’yi yükselen güçlerle birlikte karşılaştırmalı olarak ele alacak olması özgün değeri güçlendirmektedir. 	4,20
"Proje önerisi, günümüz Türkiye’sinin ve gelecekteki Türkiye'nin en önemli toplumsal çatışma alanlarından biri olarak değerlendirilebilecek Suriyeli mülteciler sorununa odaklanmakta ve bu yönüyle de bilimsel anlamda yapılacak olan ilk çalışmalardan biri olarak özgün bir değere sahiptir. Ancak, özgün değerini olumsuz etkilediği düşünülen bazı hususlar aşağıda belirtilmiştir: Öneride ilk olarak, Suriyeli mülteciler sorununun tarihsel, sosyal ve politik bağlamına ilişkin bir çerçeve çizilmesi önerinin özgün değerinin somutlaşması noktasında bir gerekliliktir.Öneride kavramsal çerçeve sunulmakla birlikte, net bir kuramsal çerçeve çizilmemekte ve yurtdışındaki çeşitli araştırmalara referans verilmekle yetinilmektedir. Bu anlamda önerinin yaslandığı paradigma, kavramların tartışıldığı kuramsal yaklaşımların sorunsalla ilişkilendirilerek ifade edilmesi önerilmektedir.Önerinin ""Literatür özeti"" bölümünde, ""Türkiye'deki Suriyeli sığınmacılarla ilgili şu ana kadar yayınlanmış pek çok rapor bulunmaktadır. Ancak bunların önemli bir kısmı sığınmacıların fiziksel ve sosyal ihtiyaçlarını gidermeye yönelik politikaların belirlenmesi için gerçekleştirilen çalışmalardır"" ifadesine yer verilmekte ancak Türkiye'deki araştırmaların hiç birine referans verilmemektedir. Yine benzer şekilde, ""özgün değer"" bölümünde ""Suriyeli sığınmacılarla ilgili çeşitli resmi ve sivil yardım kuruluşlarının hazırladığı pek çok rapor bulunmasına rağmen"" ifadeleri kullanılmakta, ancak yine bu araştırmalardan hiç birine değinilmemektedir. Bu nedenle de araştırma önerisinin Türkiye'deki literatüre yapacağı katkı bu anlamda belirsiz kalmaktadır.  Proje önerisinin ""özgün değer"" bölümünde ""Metodolojik anlamda mevcut çalışma Türkçe araştırmalarda henüz yeni kullanılan Eleştirel Söylem Analizinin..."" ifadesi kullanılmaktadır. Ne var ki, Türkiye'de bir çok farklı disiplinde eleştirel söylem analizi (ESA) çok uzun yıllardır faydalanılan ve bilinen bir yöntemdir.  Eleştirel söylem analizinin yaslandığı kuramsal artalan olarak eleştirel kurama gönderme yapılmakta ama gerek gerekçelendirme ve literatür özeti bölümlerinde gerekse yöntem aşamasında bu tür bir çalışmanın kavramsal temelini oluşturacak hegemonya, iktidar-güç ilişkileri ve bunların toplumsal ve ekonomi-politik bağlamının analizine dair kuramsal yaklaşımlara da yer verilmesi uygun olacaktır. Öneride, ESA’nın bir gerekliliği olarak medya-iktidar ilişkilerinin irdelenmesi gerektiği ifade edilmektedir. Ancak, söylem ve ekonomi politik ilişkisini ele alan daha güncel bir alan olarak kültürel çalışmalar ve iletişimin ekonomi-politik yakınsamasına da değinilmesi yerinde olacaktır. "	3,83
Proje önerisi değerler ve siyaset ilişkisi gibi son derece ilgi çekici bir konuyu ele almaktadır. Değerlerin siyasal tercihler üzerindeki etkisi özgün bir araştırma sorunsalı olarak görülmektedir. Değerlerin analitik bir çerçevede, siyasal kampanya ve oy verme davranışları ile ilişkilendirilmesi son derece verimli bir tartışma çerçevesi sunacaktır. Araştırma Adalet ve Kalkınma Partisi (AKP)’nin son on yıllık süreçte seçimler boyunca elde ettiği seçmen desteğinin arka planında yatan ve insanların oy verme kararlarına yön veren değerleri incelemeye yönelmektedir. Araştırma önerisi tamamen bilimsel ölçütlere, kavram ve yaklaşımlara uygun olarak tasarlanmıştır. Öneri için gerekli olan yurt dışı ve Türkiye’deki literatür taranmış ve literatürdeki eksiklikler tespit edilerek araştırmanın Türkiye’deki bilimsel çalışmalara, politik ve toplumsal hayata yapacağı katkılar ayrıntılı olarak ele alınmıştır. Bu haliyle araştırma önerisinde sunulanlar, yeterli bilimsel özgünlüğe sahiptir ve araştırmanın Türkiye’deki güncel siyasetinde öne çıkan merkezi değerleri saptayarak seçmenlerin yönelimlerini kavrayabilmek adına önemli bir katkı yapacağına inanılmaktadır. Bu tür kapsamlı bir çalışmanın bulunmayışı, araştırmanın özgünlüğünü güçlendirmektedir. 	4,33
Osmaniye sınırlarında, Çukurova bölgesinde yerleşim yapısı (yerleşim biçimleri) ve coğrafyasına yönelik proje, Holosen Dönemi kapsamaktadır.  Kuvaterner dönemin iki alt döneminden biri olan Holosen dönem, son 10.000 yılda başlayan iklimsel ısınmanın tamamlanmasından sonra yaşanmaya başlanan jeolojik bir dönemdir. Holosen Dönem için Anadolu’da Neolitik Çağ’dan itibaren günümüzde de bu dönem içinde yaşandığının belirtilmesi gerekir. Buna göre, arkeoloji bilim dalının kronolojik gelişimi dikkate alındığında, oldukça geniş bir zaman dilimini kapsamaktadır.  Projede, söz konusu coğrafi bölgeye ait jeomorfolojik yapı, iklimsel değişim - ekolojik yapının çok iyi anlaşılması hedeflenmekte olup, zaman dilimi olarak uzun bir dönemi kapsamaktadır. Bu da son derece detaylı ve sistemli jeolojik incelemeleri gerektirmektedir. Bölgede Paleoçevre ve jeomorfolojik yapı jeolojik yöntemlere dayalı araştırmalar kapsamında belli neticelere ulaşılmasını sağlayabilir. Ancak bu verilerin proje başlığında verildiği şekilde, bölgede yerleşim biçimleriyle bir arada ele alarak değerlendirilmesinde ve buna dayalı bir veri tabanı oluşturulmasında sağlıklı bir araştırma yapılmasını zorlaştırmaktadır. Her şeyden önce Holosen dönemin uzun bir zaman dilimini kapsaması, bu geniş kronolojik dizinde, bölgenin kültürel gelişmelerine bağlı dönemler arasında farklılıkların olması, detaylı ve uzun süren çalışmaları gerekli kılmaktadır. Geniş bir zaman dilimine ait kültür tarihinin, bölgenin sosyo-ekonomik yapısının, bölgelerarası kültürel etkileşimler gibi faktörlerin detaylarıyla ortaya konması beklenmektedir. Bir taraftan bölgede dönemler arası jeomorfolojik yapıya yönelik araştırmalar, diğer taraftan arkeolojik verilerin ortaya koyduğu tanımlar ve bu faktörlerin dönemlere göre birbiriyle etkileşimlerini ortaya koymak, proje bütününe bakıldığında, iddialı görülmektedir. Ayrıca bölgenin kültür tarihi, özellikle Anadolu-Mezopotamya ve Levant Bölgesi arasındaki konumuyla, bölgelerarası kültürel ilişkileri öne çıkarmaktadır. Çukurova bölgesi her dönemde ilgi odağı olan bir coğrafi yapıya sahiptir. Holosen Dönemi gibi geniş bir zaman dizininde mevcut problemlerin anlaşılması ve çözüme yönelik neticelerin elde edilmesi sadece tespit edilen yerleşim birimleriyle açıklanması mümkün değildir. Bu bağlamda, ilgili projenin özgün değeri tutarsız ve yetersiz görülmektedir.Proje önerisi sunulduğu haliyle halihazırdaki eksiklikleri ve sorunları ortaya koyup, bunları çözecek öneriler de sunmamaktadır. Araştırma konusu hakkında metodolojik ve kuramsal özgün katkılar da proje önerisinde görülmemektedir. Özgün değeri oluşturacak Holosen dönem kapsamındaki verilerin sonucunun projeye getireceği özgünlüğün ne olduğu sorusu ise belirsizdir. Ayrıca makrofiziksel iklim modelinin nasıl yorumlanacağı ve sonuçlarından beklenenlerin özgünlüğü de tam olarak verilmemiştir. Bütün bunların sonucunda projenin bilimsel ve teknolojik katkıları net olarak belirtilmemiştir. 	1,40
"6360 sayılı yasa sonrasında yeni oluşan büyükşehir yönetim modelinin ortaya çıkardığı en önemli zorluk, genişleyen büyükşehir mücavir alanı içinde kamu hizmetlerinin sunulmasında etkinliğin nasıl sağlanacağı ve ortaya çıkan maliyetlerin nasıl karşılanacağı; değişen ölçek karşısında büyükşehirleri yönetme sorunudur. Proje konusu itibariyle özgün olmakla beraber; projenin özgünlüğünü zedeleyen husus, konunun ele alınış biçimidir. Konu, kapsam ve literatür özeti başlığı altında, Türkiye'deki büyükşehir yönetim olgusuyla ilgili bir teori geliştirilemediği ve projenin bu eksiği gidereceği iddia edilmektedir. Oysa bu konuda çalışmalar mevcuttur. Katılım, başlı başına ele alınması ve araştırılması gereken, yerel özerklikle ve yerel demokrasiyle ilgili çok daha özgül bir konudur. Bu proje içinde katılım boyutunu ele almaya çalışmak, yetersiz sonuçların ortaya çıkmasına ve konunun dağılmasına neden olabilecektir.  "	2,33
Küreselleşmenin farklı halkları ve kültürleri birbiriyle yakınlaştırdığı bir dönemde, algıların değişmesine dair bir araştırmanın önemi inkar edilemez. Bu proje önerisinde ‘Balkan izleyicilerin Türkiye algısı’ gibi bir soru, bu konuyu ele alan, yayınlanmış, sınırlı sayıda çalışma olması nedeniyle önem arz etmektedir. Ancak aşağıda belirtilen hususlardan ve panel raporunda belirtilen eksikliklerin giderilmemesinden ötürü proje önerisinin özgün değeri ortadan kalkmıştır:Proje önerisinde ifade edilen Türk dizilerinin Balkan ülkelerindeki izler-kitle üzerindeki  ‘Türkiye ve Türkiye halkı algısı’ üzerindeki etkisini analiz etme hedefi, bilimsel temelde (ilgili kuram ve kavramlarla) sorunsallaştırılamamıştır.Bir önceki panel raporunda belirtilen kuramsal ve kavramsal çerçevenin iç tutarsızlıklar barındırdığı ve birbiriyle uyuşmayan farklı bilgi gövdelerinin aynı anda sunulduğu eleştirisi mevcut başvuruda dikkate alınmaya çalışılmış, ama yapılan düzeltmeler algıdaki dönüşümün bilimsel olarak nasıl çalışılacağının anlaşılamamasından ötürü yetersiz kalmıştır.  Proje önerisinde net bir araştırma sorunsalının olmamasından dolayı, literatür değerlendirmesi eklektik, tutarsız ve yığma şeklinde olmuştur. Örneğin, özellikle etki çalışmalarının tarihselleştirmesi, kuramlar ve onların referansları ile ilgili ciddi yanlışlar göze çarpmaktadır: Lippmann ve Le Bon’un Chicago Okulunda yer alması, Lasswell ve Lazarsfeld’in aynı türden etki anlayışının temsilcileri olarak gösterilmeleri gibi. Ayrıca yine davranışçı okul ve eleştirel yaklaşımların birbirini besleyen paradigmalar olarak sunulması da (s.4, 3. paragraf) benzer bir hata olarak proje önerisinde yer almaktadır. Proje önerisinde sıklıkla “algı” ve “alımlama”nın analiz edileceği belirtilmekle beraber, bu kavramların beslendiği uluslararası ve ulusal literatür göz ardı edilmiştir. Örneğin, Amerikan ve İngiliz Kültürel Çalışmaları ile algı çalışmaları literatürüne yer verilmemiştir. Ek olarak, Türk dizilerinin yurtdışında izlenirliği üzerine çeşitli bilimsel araştırmalardan da yararlanılmamıştır. Bu noktada, örneğin, Türk dizilerinin Yunan izleyicilerince, Orta Doğu ülkelerinde Arap izleyiciler tarafından alımlanmasına dair bilimsel yayınlar ve Balkan ülkelerinde Türk dizilerinin alımlanması hakkında tamamlanmış bir araştırma projesi de bulunmaktadır.  Algı (perception)  ve alımlamanın (reception) birbirinin yerine geçecek şekilde kullanılması, araştırma sorunsalının belirsizliğini kuvvetlendirmektedir. Proje önerisinin amacının belirsiz olması, aynı zamanda araştırmanın kültürlerarası iletişim, kültürlerarası diyalog ve kültürel emperyalizm tartışmaları konusunda bulanık bir konum almasına neden olmaktadır. Proje önerisinde, “Balkan izleyicileri”, “Türk yaşam tarzı”, “ortak kültürel değerler” ve “Türkiye insanı” vb. kavramların içerik kazandırılmaksızın, tarihsel, siyasal ve toplumsal bağlam olmaksızın, sabit ve totalleştirici bir şekilde kullanıldığı görülmüştür. Etnografik bir çalışma olacağını ima eden bir öneride, “izler-kitle”  kavramsallaştırmasının etki paradigmasını takip eder biçimde yapılması önemli bir çelişki arz etmektedir.Proje önerisinde Balkanlar’da Türk dizilerinin izlenmesi yeni bir olgu olarak sunulmakta ve bu olgunun bilimsel olarak tartışılmaya değer olduğu çalışmanın asıl özgün değeri olarak vurgulanmaktadır. Ancak öneriye, ne Türk dizilerinin izlenme pratiklerine ilişkin bilimsel bir literatür özeti eklenmiş ne de Balkan ülkelerinde Türk dizilerinin izlenirliğinin ölçümsel verilerine (reyting, satış anlaşmaları, yayın süreleri vb.) yer verilmiştir. Bu durum doğal olarak öneride iddia edilen özgün değerin somutlaşmasına engel olmaktadır. Araştırmanın evreni, örneklemi, veri toplama teknikleri belirsizdir ve bilimsel ölçütlere uygun değildir. Bu eksiklerden ötürü, projenin genel tasarımı sağlam bir temelde kurulamamaktadır. Türk dizilerinin yurt dışında, örneğin Balkanlarda izlenme pratiklerine ilişkin bir araştırma önerisinin, kuramsal çerçevesinin, yönteminin,  yaklaşımının, amaçlarının olgun, yeterli ve iyi düşünülmüş bir şekilde tasarlanması beklenmektedir. Bu sıralanan hususlardan ötürü, proje önerisi bilimsel tutarlılıktan ve gerçekleştirilebilir olmaktan uzaktır. 	1,50
Önerilen proje, yeni göçmenlere karşı algıların nasıl şekillendiği ve göçmenlerle ekonomik ilişki içinde bulunan vatandaşların göçmenlere ilişkin algıları ve tavırlarını ele alması bakımından özgündür. Çalışma, göçmenlerle en çok muhatap olan meslek gruplarından biri olan esnaflara odaklanmıştır. Göçmen sayısının her sene hızla artmakta olduğu bu coğrafyada, göçmen algıları, akademik olarak önemli bir konu olmanın yanı sıra, göç politikaları ve entegrasyon süreçleri açısından da gitgide daha büyük önem taşıyan bir husustur. Literatürde saptanan boşluğu gidermek yönünde bir pilot proje tasarlanmıştır.   Ancak projenin özgün değerini kısıtlayan bazı hususlar saptanmıştır. Bunların birincisi ve en göze çarpanı, toplumsal cinsiyet faktörüne hiç değinilmemiş olmasıdır. Göçmenlerin kadın ya da erkek olmalarının yarattığı algı farkları ve esnafın genellikle erkek olmasının yanı sıra, kadın ve erkek göçmenler, iş sahalarının farklılığından dolayı da ayrışmaktadır. Araştırmanın desenine toplumsal cinsiyet eksenindeki yatay ve dikey ayrımlar da eklenebilir. İkinci husus, eğer ana amaçlardan biri, ekonomik ilişkilerin göçmen algısını nasıl etkilediği ise, bu algıyı sadece esnaflar üzerinden çözümleme çabasının projeye ilişkin belli bir kısıtlama getirdiği düşünülmektedir. Son olarak, algının tek taraflı kavramsallaştırılmış olması üzerine yeniden düşünülmelidir. Algıyı ve sosyal ilişkileri anlamakta bir taraf yerine her iki tarafı da araştırmaya konu yapmak daha etkili bir kavramsallaştırma olabilirdi.Ayrıca, projenin özgün değeri açısından, 2014 yılında yayımlanmış olan, Suriyelilere yönelik geniş kapsamlı bir göçmen algısı projesinin de değerlendirilmeye alınması önemlidir. 	3,40
Proje Türk işletme gruplarına bağlı şirketlerin, uluslararasılaşma motivasyonlarının lokasyon stratejileri üzerindeki etkisini farklı iki kuramsal yaklaşımı bütünleştirerek incelemeyi hedeflemektedir. Ayrıca bu ilişkide kurumsal bağlamın ve giriş stratejisinin moderatör etkileri de araştırma modeline dahil edilmiştir. Öneri, gerek uluslararası iş idaresi gerekse işletme grupları yazınına katkı yapma potansiyeline sahiptir. Ancak proje önerisinin özgün değerini sınırlayan bazı kavramsal sorunlar mevcuttur:Proje özetinde çalışmanın katkılarından birinin, uluslararasılaşma motivasyonu - lokasyon stratejisi ilişkisinde “giriş stratejisi” ve “kurumsal bağlamın” moderatör etkisinin incelenmesi olduğu ifade edilmektedir. Ancak hipotezlere bakıldığında moderasyon etkisinin doğru formüle edilmediği görülmektedir. 3-6. hipotezlere bakıldığında, gerek kurumsal bağlamın gerekse giriş stratejisinin bağımlı değişkene dönüştürüldüğü görülmektedir.  Bu değişkenler hipotezlerde moderatör değişken olarak yansıtılsaydı, örneğin kaynak kullanma motivasyonunun gelişmekte olan ülkeye gitmeyle ilişkisini zayıflatmaları veya kuvvetlendirmeleri gerekirdi. Ayrıca moderatör değişken kullanılırken, değişkenin farklı durumları için (örneğin kadın-erkek, yaşlı-genç, yüksek-orta-düşük gelir düzeyi gibi) değişik hipotezler formüle edilmelidir. Proje önerisi, gelişmekte olan ülkelere gitmeyi kaynak kullanımı motivasyonuyla, gelişmiş ülkelere gitmeyi ise kaynak keşfi motivasyonuyla ilişkilendirmektedir. Uluslararasılaşan firmalar, kendilerine özgü avantajlardan veya gittikleri ülkeye özgü avantajlardan veya her ikisinden yararlanmaya çalışıyor olabilir. Bunların gelişmiş veya gelişmekte olan ülke tercihiyle bağıntısı yeterince açıklanmamıştır. İlk grup ülkeler mevcut becerilerin kullanımı için fırsatlar sunabileceği gibi ikinci grup ülkeler de yeni beceriler kazanılmasına yol açabilir.Çalışma şirket grupları yazınına katkı yapmayı hedeflemektedir. Ancak örneklemin holdinglere bağlı şirketlerden oluşması ötesinde, bu örgütsel formun herhangi bir özelliği modele entegre edilmemiştir. İşletme gruplarının büyüklükleri, çeşitlenme stratejileri, bağlı şirketlerinden biri doğrudan yabancı yatırım yaparken uluslararası pazarlarda ne derece deneyime sahip oldukları gibi faktörler modele entegre edilebilir.Ayrıca aşağıdaki konulara da açıklık getirilmesi gerekmektedir: Neden sadece işletme gruplarına bağlı şirketler seçilmiştir? İşletme gruplarının, varlıkların kullanılması potansiyeli açısından ortalama bir şirketten daha iyi durumda olması bulguların yanlı olmasına neden olabilir.Analiz düzeyi nedir (holding, bağlı şirket, bağlı şirketin yurt dışı yatırımı)? Mülakat yapılacak kişi hangi düzeyden seçilecektir?Kurumsal bağlamın incelenmesinde sadece bir kişinin öznel görüşünün ele alınması ne derece doğrudur?  Ayrıca bu kişinin dış yatırım kararında ne derece etkili olduğunun bilinmesi de mümkün olmayacaktır.Çalışma var olan yazından nasıl farklılaşmaktadır? Proje yürütücüsünün daha önce tamamlanmış olan “Türkiye’deki İşletme Gruplarının Uluslararasılaşma Motivasyonunun Lokasyon ve Giriş Stratejisi Üzerindeki Etkisi” başlıklı çalışmasından ayrılan yönleri proje önerisinde net bir şekilde ortaya konulmalıdır.	1,33
"Proje ekibi araştırmada, uluslararasılaşma ve işletme performansında KOBİ yöneticilerinin özelliklerine odaklanmaktadır. Projenin temel amacı, KOBİ yöneticilerinin kültürel zekâlarının, işletmelerin uluslararasılaşmasına ve performansına etkisini tespit etmek olarak belirtilmektedir. Projenin amacında belirtilen konuların özellikle yerli literatürde daha önceki çalışmalarda yeterince incelenmemiş olması, kültürel zeka ile uluslararasılaşma derecesi arasındaki ilişkide uluslararasılaşma tutumunun aracılık etkisinin incelenmemiş olması, çalışmanın literatürdeki boşluğu dolduracak bir model sunması, birinci ve ikinci düzeyde finansal ve finansal olmayan değişkenler arası ilişkilerin HDM tekniği kullanılarak incelenmesi araştırmanın özgün yanını ortaya koymaktadır. Bununla birlikte, ""Özgün Değer"" bölümünde çalışmanın alanında ilk olmasının ötesinde ulaşılacak sonuçların işletme uygulamalarına nasıl yansıyacağının tam olarak vurgulanamadığı görülmektedir. Halbuki proje hem akademik hem de uygulama alanında katkılar sağlayabilecek önerilerin geliştirilebileceği bir proje olarak değerlendirilmektedir. Proje önerisi ile ilgili düşündürücü bir başka husus, tespit edilen sorunların iyileştirilmesi için atılacak adımlar hayata geçirilse bile, uzun yıllar içerisinde oluşmuş kültürel zekanın kısa vadede nasıl iyileştirilebileceğidir. Ayrıca projenin KOBİ’lerin uluslararasılaşması ve performansı yazınına katkısının daha açık ifade edilebileceği düşünülmektedir. Bunun yanısıra, KOBİ’lerin uluslararasılaşma ve performansı yazını bağlamında proje önerisinin çerçevesi daha da genişletilebilir. Belirtilmesi gereken son bir husus, uluslararasılaşma kavramı daha açık bir biçimde işlemsel hale getirilmelidir."	4,17
Önerilen proje pazarlama sorunlarının ötesinde, bu sorunları incelemede kullanılan bilimsel veri toplama yöntemlerinden olan anketlerde ölçek sorunlarına ilişkin önemli bir çabayı içermektedir. Proje üç temel amaç hedeflenerek şekillendirilmiştir. (1) Türkiye'nin cevaplama tarzı profillerinin çıkarılması, (2) Türkiye profiline uygun ölçek nokta sayı ve etiket formlarının belirlenmesi ve (3) Dijital sürekli ölçek tipinin yer aldığı internet anket uygulaması ve veri tabanı sistemi kurulması. Bu hedefleri her biri çok geniş ve kapsamlı niteliktedir ve bir tanesinin bile tek bir projede gerçekleştirilmesi mümkün olamayabilir. Başka bir deyişle proje önerisi uygun bir araştırma projesinin sahip olması gereken odaklı ve yapılabilir olma özelliklerine sahip değildir. Projede esas itibariyle üç amaca bağlı üç hedef olduğu anlaşılmaktadır. İlk amaca uygun özgün değerin yukarıda belirtildiği gibi iyi olarak görülmüş olmakla birlikte diğer iki amaca ilişkin özgün değer noktasında soru işaretleri bulunmaktadır. Özellikle dijital ortamda veri tabanı sisteminin kurulması hedefinin böyle bir proje içinde yer almasının uygun olmadığı düşünülmektedir.Projenin ilk amacı bakımından tek bir kültür boyutu üzerinden değil Hofstede’nin önerdiği tüm kültür boyutları üzerinden ve hatta daha iyisi cevaplayıcıların bilgi işleme süreçlerini daha yakından etkileyebilecek kültürel faktörlerin de eklenmesiyle kültürlerarası bir karşılaştırma şeklinde yapılmasının projenin özgün değerini arttıracağı düşünülmektedir. Projenin özgün değerinin arttırılması bakımından bir diğer alternatif de kuşaklararası cevaplama tarzı farklılıklarının ortaya çıkarılması önerilebilir. 	3,80
Projenin özgün değeri olarak, işbirlikçi pazarlama anlayışı konusunda ölçek geliştirmek, yöneticilerin pazarlama anlayışlarının ve yönetim tarzlarının işbirlikçi pazarlama eğilimini etkileyip etkilemediğini tespit etmek ve yöneticilerin yönetim tarzı ile pazarlama anlayışları arasında ilişkileri tespit etmek vurgulanmaktadır. Literatürdeki araştırma problemi ya da konusu net olarak ortaya konmamıştır. Dolayısıyla projenin özgün değerinin ne olduğu açık ve net bir şekilde belirtilmemiştir. Birbirinden farklı çok sayıda araştırma amacı vurgulanmıştır ki bu durum araştırmanın amacının ve özgün değerinin tam olarak ne olduğunu anlamayı güç hale getirmektedir. Örneğin araştırma amacı olarak 'işbirlikçi pazarlama konusunda ölçek oluşturmak', turizm işletmelerindeki yöneticilerin yönetim tarzlarının belirlenmesi', 'turizm işletmelerindeki yöneticilerin pazarlama anlayışının belirlenmesi', 'turizm işletmeleri arasındaki işbirlikçi pazarlama eğilimlerinin ortaya konulması', 'turizm sektöründe işbirlikçi pazarlama yaklaşımının yerleşmesine katkı sağlamak', 'Türkiye’de turizm alanında çalışan akademisyen ve uygulayıcıların dikkatini işbirlikçi pazarlama faaliyetlerine çekmek', 'işletme bazlı klasik rekabet anlayışından, destinasyon rekabetine geçilmesine katkı sağlamak', 'yönetim tarzları ile pazarlama anlayışları arasında bir ilişki olup olmadığını incelemek', 'yönetim tarzlarının ve pazarlama anlayışlarının işbirlikçi pazarlama anlayışını etkileyip etkilemediğini tespit etmek', 'işbirlikçi pazarlama anlayışına dikkat çekmek ve işbirlikçi pazarlamayı etkileyen faktörleri ortaya koymak', 'turizm işletmeleri arasında işbirlikçi pazarlama yaklaşımının geliştirilmesini hedeflemek' 'turizm işletmelerinin diğer işletmelerle ilişkileri, diğer turizm işletmelerine yönelik yaklaşımları, turizm işletmeleri arasında pazarlama işbirliklerini engelleyen ve teşvik eden faktörlerin neler olduğu, pazarlama işbirliklerinin işletmelere getiri ve maliyetlerinin neler olabileceğinin cevabını bulmak' gibi farklı ve karmaşık amaçlar ve katkılar vurgulanmaktadır.Proje turizm işletmelerinde yönetim tarzları ile pazarlama anlayışları arasındaki ilişkiyi inceleme, turizm işletmeleri arasında işbirlikçi pazarlama yaklaşımının uygulanmasında işletme yöneticilerinin yönetim tarzlarının ve pazarlama anlayışlarının etkisini ortaya koymayı hedeflemektedir. Söz konusu alanlarda yeterli araştırmanın bulunmadığı ön kabulü ile projenin özgün değerinin olduğu söylenebilir. Ancak, gerek literatürünün analitik olarak incelenmesindeki zayıflıklar ve gerekse proje konusunun kapsam genişliği araştırmanın özgün değerinin gerçekleştirilmesi hususunda soru işaretleri ortaya koymaktadır. Literatür taramasında pazarlama yaklaşımları 4 ana başlık altında toplanmıştır. Hâlbuki pazarlama yaklaşımları uzun yıllardır 5 ana başlık (üretim, ürün, satış, modern pazarlama, toplumsal pazarlama) altında incelenmektedir. Böylesi genel bir konuda yüzeysel inceleme projenin tamamı hakkında soru işaretleri uyandırmaktadır. Diğer taraftan pazarlama yaklaşımlarının bir destinasyon olarak Türkiye’ye uygulanmasını içeren ve işbirlikçi destinasyon pazarlamasını konu alan ve bunu Türkiye ve Yunanistan örnek olayı ile inceleyen bazı makaleler göz ardı edilmiştir. Söz konusu örnek bazı makaleler şu şekildedir:Tosun, C., Timothy, D.J., Parpairis, A. and MacDonald, D. (2005) Cross-border co-operation in tourism marketing for sustainable tourism development: The case of Greece and Turkey. Journal of Travel &Tourism Marketing, 18(1):5-23. Tosun, C., Okumus, F. and Fyall, A. (2008) Marketing Management Philosophies in a Developing Country Context, Annals of Tourism Research, 35(1):127-147.Yukarıda belirtilen hususlar çerçevesinde projenin özgün değerinin yeterli olmadığı düşünülmektedir. 	3,00
"Proje, Türkiye'deki tüketicilerin ürün geri çağırı iletilerinde çeşitli mesaj faktörleri doğrultusunda şekillenen tepkilerini belirlemeyi ve mesaj unsurlarının bu etkilerinin durumsal, ürün ya da firma faktörleri tarafından ne şekilde düzenlendiğini (moderating effects) ortaya koymayı amaçlamaktadır. Projede hedeflenen amaçlar önemli olmakla birlikte Türkiye'deki tüketicilerin ürün geri çağırma durumlarında literatürde yer alan diğer tüketici toplumlarından kültürel nedenlerle farklılaştığı varsayımına dayanmaktadır, ancak bu düşünceyi destekleyen kuramsal temelden ve literatür desteğinden yoksun olarak sunulmuştur. Öte yandan proje önerisinde öne sürülen 12 Hipotez esasen dünyanın hangi bölgesinde olursa olsun öne sürülebilecek nitelikte hipotezlerdir ve herhangi bir ""kültürel fark"" içermemektedir. Proje ayrıca temel bilgi üretme süreci olarak Discrete Choice Experiments yöntemini önermektedir. Ancak, proje önerisinde verilen bilgiler doğrultusunda, söz konusu 12 hipotezin bu metodoloji ile test edilmesi mümkün görülmemektedir. Sonraki aşamada önerilen ""Sentiment Analyses"" ise zayıf nitelikte veri ve testler ortaya koyabilecek bir metot olarak değerlendirilmektedir."	2,40
"Önerilen araştırma tüketici satın alma davranışı, marka, reklam, farklılaşma ve konumlanma gibi pazarlamanın oldukça kapsamlı birçok konusuna değinmekte ancak bunları ikna edici bir şekilde birleştiren, yeterince derin ve özgün bir tasarım sunamamaktadır. Proje önerisinin özgün değer başlığı altındaki açıklamalarda oldukça havada kalan iddialar sıralanmıştır. Örneğin, “çalışma marka ve marka yöneticilerine yönelik daha derin, felsefi ve daha pratik bir yaklaşım sağlayacaktır.”; “bu çalışma kişiler ve öğrenciler için yeni bir yaklaşım sunacak, insan beynini ve markaların ne şekilde konumlandığını anlamayı sağlayacak bir kılavuz olacaktır”; “marka konumlandırma için bir ölçüm aracı oluşturulması amaçlanmaktadır”; “Pazarlama yöneticileri tarafından oluşturulan izlenimlerin karmaşıklığı ve ne şekilde dış etki ve inandırıcılığa konu olabileceği ele alınmaya çalışılacaktır”. Bazı cümleler ise devrik olup anlaşılamamaktadır: “Çeşitli kültürel ve kültürel olmayan öğelerin mesaj tepki biçimlerine ulaşılmaya çalışılacaktır”.Araştırmanın amacı global markaların tüketicilerin zihnindeki konumunu araştırmak ve tek mesajın farklı cinsiyet ve yaş grupları arasında benzer hisleri uyandırıp uyandırmadığını ve markanın hedeflediği konumu oluşturup oluşturmadığını incelemektir. Ancak, bu tek mesajın ne olduğuna dair ilerleyen kısımlarda herhangi bir açıklama mevcut değildir. Örneğin, anlatılmak istenen seçilen markalara ait birer reklam mesajı kullanmak mıdır? Eğer öyleyse, bu reklamlar neler olacaktır? Ayrıca, diğer amaçlar arasında “tüketicilerin markanın amaçladığı konumlandırmayı gerçekçi olarak algılama olasılığı da incelenecek ve incelenecek markalar aracılığı ile tüketici sadakatinin dış uyaranlardan nasıl ve ne derece etkilendiği araştırılacaktır” denmektedir. Ancak, literatür taraması araştırma konusunu ve ulaşılmak istenen amaçlara yönelik mevcut bilim düzeyini açıklamakta yetersizdir. Yine, araştırma konusunu incelemek için çalışmada teorik alt yapısı olan herhangi bir hipotez ya da önerme sunulmamıştır. Bu türden çalışmalara bilimsel araştırmalar içinde rastlanmıyor olması çalışmayı özgün kılabilir. Ancak çalışmanın başlığı, amacı ya da amaçları ve literatür özeti incelendiğinde bir zihin karmaşası oluşturmakta, bu sürecin birbirinden kopuk olarak açıklanması mantıksal sıralama açısından bir problem oluşturmaktadır. Bu kapsamda örnek vermek gerekirse, projenin bütünü incelendiğinde farklı bölümlerde açıklanan ve zihin karmaşası oluşturan amaçlar aynı ifadelerle çalışmadan alınmıştır ve aşağıdaki gibidir:1. Çalışmanın amacı marka konumlarını hedef tüketici kitlelerine iletmek için geliştirilen reklamların tüketicilerin zihninde istenilen konumu oluşturup oluşturmadığı, ayrıca bu konumu oluşturmada ne derece başarılı olup olmadıklarını araştırmaktır. Çalışma ile tek mesajın farklı sosyo ekonomik, cinsiyet ve yaş grupları arasında benzer hisleri uyandırıp uyandırmadığı incelenecektir. Ayrıca marka sadakati odak grup görüşmeleri ile analiz edilmeye çalışılacaktır. 2. Farklı çevresel ve sosyal etkenler altında olan tüketicilerin belirli bir konumlandırma stratejisini ne derece inandırıcı buldukları ortaya konmaya çalışılacaktır. Bu doğrultuda, çağdaş nöro-bilim yöntemleri kullanılarak, farklı sosyo-kültürel altyapısı olan hedef kitle, küresel markaların reklam ve marka mesajlarına maruz bırakılacak ve iletilen mesajın hedeflenen konumu oluşturup oluşturmadığı incelenecektir.3. Araştırmanın amacı global markaların tüketicilerin zihnindeki konumunu araştırmak ve tek mesajın farklı cinsiyet ve yaş grupları arasında benzer hisleri uyandırıp uyandırmadığını ve markanın hedeflediği konumu oluşturup oluşturmadığını incelemektir. Bunun yanı sıra, tüketicilerin markanın amaçladığı konumlandırmayı gerçekçi olarak algılama olasılığı da incelenecektir. Ayrıca, incelenecek markalar aracılığı ile tüketici sadakatinin dış uyaranlardan nasıl ve ne derece etkilendiği araştırılacaktır. 4. Biz bu araştırmada markanın tüketici zihnindeki imajını, bu imajın aslında pazarlama yöneticisi tarafından verilmek istenen imaj olup olmadığını araştırmak istiyoruz. Tüketici zihninde oluşan imajın verilen ne tür mesajlarla oluştuğu, bu oluşan imajın cinsiyet ve yaş gibi demografik özelliklere göre değişip değişmediğini incelemek istiyoruz. Pazarlama yöneticileri tarafından oluşturulan izlenimlerin karmaşıklığı ve ne şekilde dış etki ve inandırıcılığa konu olabileceği ele alınmaya çalışılacaktır.Araştırmada markanın tüketici zihnindeki imajı, bu imajın aslında pazarlama yöneticisi tarafından verilmek istenen imaj olup olmadığı araştırılmak istenmektedir. Ancak incelenen markalar açısından tam olarak verilmek istenen imajın ne olduğunu bilme durumu söz konusu değildir. Zira araştırmaya konu edilen markalar THY dışında yabancı kökenli (coca-cola, BMW, McDonald's) ve başarıları kanıtlanmış markalardır. Çalışmanın marka yöneticileri için markalarının tüketicilerin zihnindeki performanslarının nasıl olduğu konusunda sağlam temellere dayanan kanıtlar sunmayı amaçladığı ayrıca reklam harcamaları yapılmadan önce marka yöneticileri için, geliştirilen fikirlerin etkinliğini ölçümleyebilecek bir aracı önereceği söylenmektedir. Ancak araştırılacak markalara bakıldığında böyle bir araştırmanın sonucunun daha çok kime hizmet edeceği ortadadır. Zaten bu firmalar ilgili teknikleri kullanarak mesaj stratejilerini belirlemektedirler. Ayrıca sektör itibariyle de birbirinden çok farklı markalar söz konusudur. Her ne kadar uygulanması düşünülen yöntemler güncel olup çekici olarak değerlendirilse de, bu haliyle proje önerisi ülke açısından özgün değer ile ilgili kriter bağlamında yetersiz olarak görülmektedir.   Proje önerisinde bir aracın pazarlamanın bir alanında ilk kez uygulanacağı iddiasına dayalı bir özgünlük ileri sürülmektedir. Oysa araştırmada kullanılacak olan nöro-bilimsel yöntemlerden EEG daha önce pazarlamanın başka alanlarındaki araştırmalarda kullanılmıştır. Proje önerisinde, çalışmanın marka algılarının anlaşılması için nöro-bilim araçlarının kullanılması yönüyle özgün ve benzersiz olduğu ifade edilmektedir. Ancak marka algılarının anlaşılması için araştırmacılar nöro-bilim tekniklerinin yanısıra odak grup tekniğini de kullanacaklardır. Nöro-bilim sonuca ulaşırken kullanılacak araçlardan biridir. Yapılacak araştırma yalnızca nöro-bilim tekniklerine dayalı değildir. "	1,60
Proje önerisi, son yıllarda kent planlama ve coğrafya alanlarında öne çıkan sektörlerden biri olan yaratıcı endüstrilere ve bu sektörde öne çıkan İstanbul kentine odaklanarak, sektörün kent içi kümelenme peyzajını çözümleyerek ve haritalayarak yapısını anlamayı ve iki başat sektöre odaklanarak da kümelenme ve yaratıcılık ilişkisini derinlemesine incelemeyi hedeflemektedir.Yaratıcı endüstriler ile ilgili uluslar arası literatür son on beş-yirmi yıllık bir zaman diliminde ön plana çıkmakta ve yurtdışında birçok kent için yaratıcı endüstriler çalışılmaktadır. İstanbul için de benzer çalışmalar daha önceden yapılmıştır. Yaratıcı endüstri problemi Aktör Ağ, Birliktelikler Kuramlarına atıf yapılarak incelenmesi özgün bir yaklaşım oluşturabilir. Ne var ki, tekstil ve mimarlık mesleklerinin deney öncesinde (a priori) tanımlanması yaklaşımın varsaydığı araştırma çerçevesi ile çelişmekte ve önerinin özgün olabilecek katkısını önemli ölçüde zayıflatmaktadır. Bu bağlamda, yaratıcılığın firma ve sektör düzeyinde mi yoksa ortam “milieu” düzeyinde mi ele alınması gerektiği tartışılmalıdır.Her ne kadar yaratıcı endüstriler konusunda mevcut çalışmaların yetersizliklerine atıf yapılmış olsa da, önerilen projenin bu çalışmalara ne konuda yenilik getirdiği anlaşılamamaktadır. İlk etapta yapılacak analizlerden sonra ön plana çıkacak diğer yaratıcı endüstrilerin nasıl tanımlanacağı ve neden değerlendirmeye alınmayacakları, diğer endüstrilerin yaratıcı endüstrilere destek veren yaratıcı sektör olarak tanımlanmayan ama tamamlayıcı firmaların nasıl eleneceği, Mimarlık ve Moda/Tekstil Kümesinin hangi ölçütle ve nasıl seçildiği bilimsel açıdan gerekçelendirilmesi beklenmektedir.	3,00
Proje önerisinde 1800-1920 tarihleri arasında İstanbul'da ev içi hizmetlerde çalışan çocukların yaşamı ile ev içi hizmetlerde çalışan çocuklar olgusuyla ilgili birkaç temel konuyu tartışmayı ve buna bağlı olarak sonuçlar üretmenin amaçlandığı belirtilmektedir. Böylece ev içi hizmetlerinde çalışan çocuklar ele alınarak çocuk emek tarihi aydınlatılması hedeflenmektir.  Proje önerisi geç dönem Osmanlı başkentindeki çocuk emeği konusundaki kısıtlı literatürü detaylı olarak değerlendirmiştir. Proje önerisi 1800-1920 yılları arasında İstanbul’da çocukların ev içi hizmetlerde kullanılmasını emek tarihi ve sosyal yardımlaşma perspektifinden beslenen dengeli bir bakış açısı ile araştırmayı hedeflemektedir. Projenin kaynak seçimi de Başbakanlık Osmanlı Devlet Arşivindeki belgeler, konumları projenin hedefleri ile uyumlu belirlenmiş seçili semtlerin kadı sicilleri ve dönemin basını ve edebiyatını da içeren zengin ve birbirini besleyecek bir şekilde planlanmıştır. Projenin hedeflendiği şekilde yürütülmesi sonucunda özgün değeri yüksek ve literatüre katkı yapabilecek bir araştırma yürütüleceği öngörülmektedir.	4,60
"Bu proje önerisi 17. ve 18. yüzyıllarda Osmanlı ve Venedik Devlet Arşivlerine dayalı olarak her iki ülke arasındaki siyasî, iktisadî ve sosyal ilişkilerini incelemeyi amaçlamaktadır. Ancak öneride özgün değer açısında ciddi problemler yer almaktadır.Proje önerisinin hedefleriyle yöntemi arasında önemli uyuşmazlıklar bulunmaktadır. Öneride bahsedilen konunun bütüncül bir çerçevede ele alınması hedefi, yöntem, süre ve çalışma ekibiyle uyumsuzluk arz etmektedir. Bu nedenle bu projenin özgün bir değere sahip olması olasılığı zayıf bulunmuştur.  Proje ekibinin dil yeterliliklerine dair detaylı bilgi verilmemiştir. Bu sebeple ekibin 17. ve 18. yüzyıl Venedik arşivlerinden elde edilecek Osmanlıca dışındaki belgeleri değerlendirme yeterliliğine sahip olup olmadığı anlaşılamamaktadır. Ayrıca projenin İngilizce özeti, proje ekibinin uluslararası literatürü yorumlayabilmesi konusunda da şüphe uyandırmaktadır. Bu proje ekibinde her halükarda 17. Ve 18. yüzyıl Venedik belgelerini okuyabilecek dil altyapısına sahip bir araştırmacının bulunması gerekirdi. Zira Venedik arşiv belgelerini tercüme büroları vasıtasıyla Türkçeleştirmek gerçekçi değildir.     Önerilen proje Osmanlı-Venedik ilişkilerini ele almasına rağmen yapılmış olan literatür değerlendirmesinde tek bir istisna haricinde sadece Türkçe kaleme alınmış ya da Türkçe'ye çevrilmiş eserler incelenmiştir. 17. ve 18. yüzyıl Osmanlı-Venedik ilişkileri üzerine çalışan hem Osmanlı hem de Venedik arşivlerini kullanmış olan E. Natalie Rothman, Vera Costantini ya da Maria Pia Pedani gibi akademisyenlerin eserlerinin ele alınmamış olması iddia edildiği bütüncül bir araştırma yapılmasına dair şüphe oluşturmaktadır. Öngörülen planlamada 36 aylık projenin ilk 24 ayının arşiv belgelerinin edinilmesi ve düzenlenmesine ayrılması, projenin son 12 ayında proje ekibinin sonuç raporunu hazırlayacak olması iddia edilen çok yönlü araştırma sonuçlarına ulaşmayı zorlaştıracaktır. Çünkü bu durumda ortaya çıkacak olan transliterasyon ağırlıklı çıktılar projenin özgün değerini zayıflatacaktır.  Proje önerisinde gerçekleştirilmesi hedeflenen çalışma belli bir sorunsal çerçeveye oturtulamamış; böyle bir konunun projelendirilmesinin nedeni olarak 17. ve 18. yüzyıllarda Osmanlı-Venedik ilişkilerine dair az sayıda çalışmanın mevcudiyeti ve konunun bütüncül bir çerçevede incelenecek olması gösterilmiştir. Oysa proje önerisinin toplamda probleme dayanan analitik bir yaklaşımla oluşturulması gerekirdi. "	1,40
Proje önerisi, Osmanlı Devleti'nin uluslararası piyasalardan borçlanamadığı için Galata Bankerlerinden Banker Lorando ile ortağı Tubini'den borç almasıyla gelişen mali hadisenin nasıl basit bir alacak verecek meselesi olmaktan çıkıp Fransa ve Osmanlı devleti arasında diplomatik bir meseleye dönüşmesini ele almaktadır. Proje önerisinde araştırma konusu ve ele alınacak temel meseleler net bir şekilde ortaya konmuştur. Projenin en güçlü yanının mikro ölçekli bir meselenin makro ölçekteki yansımalarının ve etkisinin gözlemlenmesi vaadi olduğu görülmektedir. Proje önerisi özgün değer olarak iyi formüle edilmiş 3 hipotezi test etmeyi hedeflemektedir. Bu 3 hipotez de Osmanlı diplomasi tarihi çerçevesinde ele alınabilir. Proje hedef ve amaçları olarak sıralanan 9 madde de çok büyük ağırlıkla diplomasi tarihi kategorisinde ele alınabilir.	5,00
Proje kapsamında Kapadokya Turizm bölgesinde, destinasyon imajı, turist memnuniyeti ve turist sadakatinin turistik merkezlere ve mevsimlere göre dağılışı, değişimi, etkileşimi ve bu dağılımı etkileyen faktörlerin tespit edilmesinin amaçlandığı belirtilmiştir. Turistlerin genel memnuniyetleri ve KTB'indeki turistik merkezleri tekrar ziyaret etmeyi düşünüp düşünmedikleri ya da çevrelerindeki diğer kişilere bölgeyi tavsiye etme niyetlerinin olup olmadığı yönünde turistlerin görüşleri alınarak turist sadakatinin belirleneceği belirtilmiştir. Ancak, daha önceki panel raporu doğrultusunda iletilen görüşlerin dikkate alınarak gerekli düzeltmenin yapıldığı beyan edilmiş olmasına rağmen eski ve yeni öneri metinlerinin:-Onuncu Kalınma Planı ile ilgili bölüm hariç tutulduğunda büyük ölçüde benzer olduğu,  -daha önceki panel ortak raporunun özgün değer konusundaki görüş eleştiri ve değerlendirmelerinin gereklerinin yerine getirilmediği tespit edilmiştir.Türkiye’de bir turizm bölgesinde yer alan turistik merkezlerde sunulan hizmetler ile çekiciliklerle ilgili algılanan imaj, müşteri memnuniyeti ve sadakatine ilişkin yapılması önerilen haritaların ilk kez üretileceği iddiası önemli görülebilir. Ancak, mevcut proje önerisinin açığa çıkarmaya çalıştığı algılanan imaj, memnuniyet ve sadakatin haritalarının nasıl, hangi kapsam ve ölçeklerde ele alındığı ve hangi göstergeler açısından anlamlı olacağı tartışılmaksızın özgün değerinin değerlendirilmesi mümkün görünmemektedir.  Revize projenin önerdiği mekansal analizlerinin, pazar araştırması alanında yerleşik çözümlemelere ne açıdan üstün olduğu gösterilmesi özgün değeri konusundaki belirsizlikleri ve muğlaklığı azaltabilecektir.	1,75
Proje konusu ve seçilen hibrid karakterli yöntemi dikkate alındığında özgün değer üretme kapasitesine sahiptir. Proje ekibi yerel ve sözlü tarih disiplinlerinde bugüne dek yapılmış başlıca çalışmalar ve kullanılan yaklaşımlardan haberdar ve bunların ötesine geçmeye istekli gözükmektedir. Ancak projenin tarihsel çerçevesi tam olarak çizilmemiştir. Her ne kadar köylerin 150 yıllık geçmişine atıf yapılmış olsa da proje çerçevesinde hangi döneme ve hangi yerleşim birimlerine odaklanılacağı açık bir şekilde ifade edilmemiştir. Ayrıca proje başlığı, içeriği yansıtacak bir biçimde net değildir. Başlıkta mevcut olan “Balıkesir ve çevresi” ifadesinin, araştırmanın sadece köylere odaklanmış olması sebebiyle “Balıkesir Köyleri” veya benzeri bir tabirle yeniden düzenlenmesinde yarar vardır. Mevcut haliyle başlık araştırmanın mekânsal boyutuna işaret etmekle beraber, zaman kesiti ile ilgili hiçbir fikir vermemektedir.Öneride araştırmanın özgün değeri açıklanırken Balıkesir köylerindeki farklı etnik unsurların birlikte yaşama uyumu ve göç olgusunun tarihi süreç içinde aydınlatılmasına özellikle vurgu yapılmıştır. Ancak proje önerisinde örneklem grubunu oluşturan köyler net olarak belirtilmediği için araştırmanın bu konuda ne tür veriler sağlayabileceğini öngörme imkanı bulunmamaktadır. Projede 24 köy belirlenirken hangi kriterin kullanıldığı belli olmadığı gibi, yakınçağ Osmanlı tarihinde kritik öneme sahip 1877-78 Rus Harbi ve Balkan Savaşları muhacirleriyle mübadillerinaraştırmaya dâhil edilmemiş olması projenin hedefleriyle uyuşmamaktadır. Bu durumda projeden beklenen kimi çıktıların elde edilemeyeceği muhakkaktır. Diğer bir husus da projede örneklem olacak 24 köyde tarihi eserlerden, folklorik unsurlara ve sözlü tarih verilerine uzanan çok geniş bir sahada veri toplanması özgün değeri artıracak unsurlar olarak sunulmaktadır. Bu perspektif önemli olmakla beraber yapılabilirliği tartışmalıdır. 	3,40
"Revize edilen projenin ana konusunu oluşturan ""Kan Davası"" sorunu, ülkemizin önemli toplumsal sorunları arasında yer almaktadır. Dolayısıyla, projenin, çözüm bekleyen sorunlardan birini hedeflemesi açısından özgün bir yön taşıdığı düşünülebilir. Kan davası konusunda yapılan bilimsel çalışmaların azlığı, önerinin değerini arttıran bir diğer özelliktir. Öte yandan proje önerisinin revize edilen halinde de gerekli düzeltmelerin yapılmadığı görülmektedir. Projenin özellikle betimsel/niteliksel amaçlar doğrultusunda hazırlanmış olması, projenin alandaki bilimsel birikime katkısını ya da sonraki araştırmalar için yönlendirici olma potansiyelini olumsuz yönde etkileyebileceği düşünülmektedir. Konu üzerinde yapılmış olan diğer araştırmaların genelde betimsel türden hedef doğrultusunda hazırlanmış ve proje önerisinde belirtilen amaçlar doğrultusunda bilgiler sağlamış oldukları göz önüne alındığında, önerinin bunlara ek olarak getirebileceği katkıların sınırlı olacağı anlaşılmaktadır. Araştırmacıların literatür incelemelerinden elde ettikleri bilgiler ışığında bazı kuramsal kıyaslamaları hedeflemeleri, projeyi daha özgün kılabilir. Bu doğrultuda, niceliksel veri toplama yöntemlerinden de yararlanmayı planlayan araştırmacıların net hipotezler belirlemeleri ve bunları da sınamaları, projenin değerini yükseltecektir. Örneğin, Schwartz'ın Değerler Listesi ve Aile Değerlendirme Ölçeği gibi veri toplama araçlarının içerik ve yapısı, literatürdeki diğer çalışmalar ışığında hipotezler üretmeye oldukça elverişlidir. Bu türden bir yaklaşımın benimsenmesiyle, konu hem nicel hem de nitel bir incelemeye tabi tutulabilir. Ayrıca, literatür taramasının, hakkında veri toplanması beklenen değerler ve aile yapısı konularına ilişkin yeterli bilgi içermediği de göze çarpmaktadır. "	2,00
"Proje İstanbul ve İzmir illerinde seçilmiş yerleşim alanlarında yaşamakta olan 15-24 yaş arası gençlerin “maruz kalmakta oldukları” sosyal riskleri tespit etmek, riski ölçmeye yönelik bir ölçek geliştirmek ve riski haritalandırmak amaçlanmaktadır. Ancak proje önerisinin ""özgün değer"" kısmında yer alan ""bir sosyal risk ölçeği oluşturmak ve bunu farklı alanlarda sınayarak sonuçlar elde etmek ve bir sosyal risk haritası yapmak çalışmanın özgün değerini oluşturmaktadır"" iddiası yeterince açıklanmamıştır. Bu kısımda daha çok proje amaçları ve kapsamı anlatıldığından proje konusunun, yaklaşım ve yönteminin diğer projelerden farkı ve önemi anlaşılamamaktadır. Gençlerde sosyal riskin çalışılması oldukça önemli bir konudur ancak önerilen proje risklerin neler olduğunu anlamak yerine riskleri baştan tespit etmiştir. Türkiye gençlerine ilişkin oldukça uzun verilerin neden sunulduğu ve proje konusu ile bağlantısı net değildir. Göç, yoksulluk ve sapmanın risk ile bağı kurulmamıştır. Özellikle sapma ile ne kast edildiği belli değildir. Hangi davranışların sapma davranışı olarak görüldüğü ve bu çalışmada nasıl araçsallaştırılacağı belli değildir. Göç, yoksulluk ve sapma sosyal riskin belirleyici unsurları olarak ilk baştan tespit edilmiştir. Böyle bir tespiti doğrulayabilmek amacı ile göç ile oluşmuş, yoksul yerleşim alanları seçilerek risk ölçeği geliştirilmek istenmektedir. Bu çalışmanın sonucunun baştan bilinmesine yol açmaktadır. Ayrıca göç-yoksulluk-sapma üçlemesinin en baştan konulması dışlayıcı bir dil üretmektedir. Yani bu grup gençleri sosyal açıdan riskli ve hatta yaşadıkları kentsel alanları da en baştan ""tehlikeli"" yapmaktadır.  Nitel çalışmanın neden yapılmak istendiği, kaç tane odak grup yapılacağı net değildir. Çalışmaya nasıl katkı sağlayacağı açıklanmamıştır. B Planı nicel yöntemin başarısız olması durumunda nitel yönteme geçilmesini önermektedir ancak böylesi bir değişiklik projenin hedeflediği risk ölçeği ve haritalandırma işlemlerini imkansız kılacaktır. Çalışmanın öngörüldüğü şekilde yapılacağı varsayımından hareket edildiğinde ise nicel çalışmaya temel oluşturacak örneklem ile ilgili sorular bulunmaktadır. Seçilen ilçelerde genç nüfusun %01’ine (%1 mi yoksa %0.1 mi) denk gelecek tesadüfi örneklem ne anlama gelmektedir ? Rassal örneklem oluşturma imkanı var mıdır yoksa belirli bir sayıya erişilinceye kadar istenen yaş aralığındaki gençlerle karşılaşıldıkça anket mi uygulanacaktır ? Yöntem bölümünün bu soruları cevaplayacak şekilde revize edilmesine ihtiyaç vardır.Özetle; 1- İlgili literatür yeterince taranmamıştır. Hangi tür eksikliklerin nasıl aşılacağı belirtilmemiştir. Dolayısıyla literatüre hangi katkıyı yapacağı anlaşılamamıştır. Çalışmanın, metodolojik, teorik veya kavramsal katkısı açık değildir. 2- Proje Önerisinde ""Sosyal Risk,"" ""Kentleşme/Kentlileşme,"" ""Yoksulluk,"" ""Sapma"" kavramları sadece tasvir edilmiştir. Bu kavramlar arasındaki ilişkilerden bahsedilmemektedir. "	1,50
"Önerilen proje; İngiltere, Avustralya ve Yeni Zelandalı yazarların romanlarından hareketle Çanakkale savaşlarına yeni bir bakış açısı getirmeyi amaçlamaktadır. Türk okurlarının hiç bilmedikleri 18 roman ve kısmen bildikleri 2 roman olmak üzere toplam 20 roman incelemesiyle tarihsel ve söyleşimsel kuramlara göre kurmaca tarih anlatısına dair bir bakış açısı sunacağı için özgün kabul edilebilir.Türk tarihinde mühim bir yer tutan Çanakkale Savaşları'nı kurmaca metinler üzerinden yorumlamayı hedefleyen projenin özgün bir değer taşıdığı açıktır. İngilizce yazılmış olan 20 roman üzerinden büyük bir tarihi olaya yeni yorumlar getirmek ilginç olabilir. Proje sayesinde ortaya çıkacak sonuçlar üzerinden ""tarih ve kurmaca arasındaki ilişkiler"" sorgulanacağı gibi, başka alanlara da yeni yorum imkânları sunulabilir.  "	4,00
"Öneride, projenin özgün değeri dört maddede sıralanmıştır. Bu dört madde birbiri ile ilişkili olduğu için genel olarak şu şekilde değerlendirilebilir.Şehirleşme ve modernleşmenin Alevi teolojisi üzerine etkileri üzerine ciddi ve sistematik bir analiz yapılmadığı, bu çalışma ile bu analizin özgün bir örnekten yola çıkılarak yapılacağı vurgulanmıştır. Önerinin konu kapsam kısmında da belirtildiği üzere kentleşmenin Alevilik üzerine etkisi üzerine Türk ve yabancı araştırmacıların akademik ve alaylı yazılarından oluşan ciddi bir literatür mevcuttur. Öneride vurgulanan özgün yöntem ve bilgi kaynağından yola çıkılması ise projenin kurgusundaki en büyük sıkıntıdır. Öneriye göre en otantik Alevilik için örneklem seçilebilecek coğrafya Tunceli bölgesidir. Seçimin temel nedeni de burada hala Türkçe bilmeyen Alevi bireylerin yaşıyor olmasıdır. 1. grup örneklem Türkçe bilmeyen Zaza-Kurmanc 20 Aleviden seçilecektir. Aleviliğin kentleşmesi sürecinde bütün tartışmalar ve yayınlar Türk dili üzerinden yapıldığı için bu kişilerin tartışmalardan haberdar olmadıkları varsayımı ile ilk örneklem grubundan otantik Alevilik hakkında veriler toplanıp Geleneksel Alevilik ortaya konulacaktır. 2. Grup ise Türkçe bilen Zaza ve Kurmanc dedeler olacak, 3. Grup ise Ankara ve İstanbul’da yaşayan dernek ve vakıflarla bağlantılı Alevilerle mülakatlarla değişim ve Alevi teolojisinde yaptıkları etkiler ortaya konulacaktır. Özgün değerler olarak sunulan bu maddelerdeki problemler kısaca şöyle sıralanabilir:1. Tunceli coğrafyası Alevi inanç sistemi içinde en çok tahribat gören ve değişime uğrayan bölgelerdendir. 1938 Dersim olayları ve öncesinde başlayan sıkıntılı süreç günümüze gelinceye kadar bu coğrafyada yaşayan insanların geleneksel inanç yapısından kopmasına, önemli göç hareketlerinin yaşanmasına -önce devlet eli ile sonra şehirleşme ve sosyal şartlar bağlamında- neden olmuştur. Bu durum geleneksel köy ortamında yaşanan Aleviliğin ritüelik dünyasının yaşanamaz olmasına neden olmuştur. Tunceli bölgesinde saha çalışması yapan ya da Türkiye’de Alevi toplulukların inançsal yapısını bilen araştırmacılar Tunceli’de geleneksel Aleviliğin son elli yıldır yaşanmadığı konusunda gözlemde bulunabilir. Siyasallaşma adına içerisinde çok şey barındıran bir kent olan Tunceli’de, Alevi inancının yaşam ve aktarım ortamı olan geleneksel cem ritüellerine rastlamak çok zordur. Yöredeki ocak dedelerinin büyük bir çoğunluğunun da geleneksel yapıyı hatırlamadıkları ifade edilmektedir. Öte yandan köylerde de musahiplik, düşkünlük ve görgü gibi geleneksel cem ritüellerine rastlanılmamaktadır. 2. Aleviliğin özgün bilgi kaynağına ulaşmada temel kaynak olarak sunulan Türkçe bilmeyen, Zazaca ve Kurmanc Aleviler kurgusu da içinde inanç sisteminin temel dinamikleri ile çelişmektedir. Çünkü Tunceli’de de son 10 yıla gelinceye kadar ibadet dili Türkçedir. Özellikle dede ailelerinin çok iyi Türkçe bildikleri, inanç ile ilgili temel aktarım (Sözlü bellek) ortamı cemler ve bu cemlerde okunan nefes, düvaz, tevhid, miraclama vb. inanç sisteminin temel dinamiklerini açıklayan metinlerin de Türkçe olduğu bilinmektedir. Bu sebeple Türkçe bilmediği iddia edilen kişilere inanç ile ilgili bilgiler için soru yöneltildiğinde örneklem grubunun okuduğu Türkçe bir nefes ile karşılaşan proje ekibinin özgünlük vurgusu ortadan kalkabilir. Bu konuda proje ekibinin hipotezinin sorunlu olduğunu anlatmak için yörenin bilgi sahibi dedelerinin isimlerinden birkaçı sıralanabilir: Bir Kürt Ocağı olan Şeyh Delil-i Berhican Ocağı Dedesi Hüseyin Erdoğan Dede, Sarı Saltık Ocağından Ahmet Yurt Dede, Ali Ekber Yurt, Erol Saltık Dede, Ovacıkta Derviş Cemal Ocağı’ndan Frik Dede’nin oğlu, Ağuiçen Ocağı Dedesi Abidin Dede, Baba Mansur Ocağı Dedeleri ibadet dillerinin Türkçe olduğunu belirttikleri ifade edilmektedir. Öneride siyasallaşmadan ne kastedildiği operasyonel olarak tanımlanmamıştır. Ayrıca siyasallaşma ve geleneksel alevi teolojisi arasındaki ilişkinin nasıl açıklanacağı konusu belirsizdir. Proje önerisinde önerilen şehirleşmenin Alevi teolojisindeki etkisinin araştırılması özgün bir fikirdir ve Alevilik üzerine çalışan araştırmacıların son 10 yıldır üzerinde eğildikleri konudur. Ancak iki maddede açıklandığı üzere temel sıkıntı seçilen örneklem grubu ve onların tanımlanma şeklidir. Öneride de belirtildiği üzere Tunceli örnekleminden bir genellemeye gitmek ve buradan çıkan bilgiyi Aleviliğin geleneksel bilgi yapısı olarak sunmak ve bundaki değişim üzerinden fikir yürütmek problemli görülmektedir.Ayrıca kentleşme ve siyasallaşmanın bir özü olduğu varsayılan Aleviliği değiştirdiği ve giderek İslam dışı kılmak gibi bir ""riski"" taşıdığı şeklinde ifadelerin yer aldığı bu araştırma önerisinin bilimsellik kıstaslarından belli ölçüde uzaklaştırdığı düşünülmektedir. Ayrıca aşağıdaki şekilde yer alan bir takım bilimsel olmayan ifadelerin metni zayıflattığı da söylenebilir: ""Özü itibariyle anti-İslam kodlar taşıyan bu unsurların ağır basması halinde önümüzdeki dönemde karşımıza çıkacak Modern Kent Aleviliğinin İslam’dan kopuk “ayrı bir din”e dönüşme riski vardır. Bu ise Türkiye’de çözülmesi imkânsız sorunlara kapı aralayacaktır... Geleneksel Aleviliğe dışarıdan sonradan eklenen unsurların tespitiyle sağlıklı bir Alevilik tartışması mümkün olacak, böylece hem kendi tarihsel kökleriyle hem de İslam’la barışık bir Kent Aleviliğinin ortaya çıkması mümkün olacaktır."" "	2,00
Proje önerisi Almanya ile ABD’den Türkiye’ye geri dönüş yapmış “nitelikli” göçmenlerin dönüş nedenlerini, ülkelerine tekrar uyum sağlama durumlarını ve geldikleri ülkeyle ilişkilerinin sürüp sürmediği konularını karşılaştırmalı olarak incelemeyi hedeflemektedir. Konu güncel ve önemlidir. Önerilen proje, üzerinde sınırlı sayıda araştırmanın bulunduğu, nitelikli tersine göçü ele almakta olup, Türkiye'nin yeni dönem göç politikalarına ve bu konuda hazırlanacak stratejik eylem planlarına katkı sunacak niteliktedir. Araştırma konusu ile ilgili detaylı bir literatür taraması yapılmıştır ve projenin bu çalışmalardan ne gibi farklılıklar taşıdığı net olarak ifade edilmiştir. Bu anlamda proje alana ilişkin özgün bir katkıda bulunabilir. Türkiye üzerine göç yazınındaki önemli bir boşluğu doğru ve net bir şekilde tespit etmekte, ilgili terimleri ve kavramları titizlikle kullanmakta ve kavramsal çerçeveyi tutarlı ve yapılabilir bir biçimde sunmaktadır. Kavramsal çerçeve,  gerek var olan uluslararası ilgili literatürle, gerekse Türkiye üzerine olan literatürle kapsamlı bir şekilde ilişkilendirilmiştir. Proje önerisinin Türkiye’nin 2014-2018 Kalkınma Hedefleriyle de paralellik göstermesi de özgün değerini artırmaktadır.Ancak konunun önemli bir yönünü oluşturan toplumsal cinsiyet boyutundan bahsedilmemiş, bu husus projenin kavramsal çerçevesinin oluşumunda dikkate alınmamıştır.  	4,80
"Proje önerisi, konunun belirli endüstrilerle sınırlandırılarak ele alınmış olması, konuya ilişkin literatüre dayanılarak araştırmalarda eksik bırakıldığı düşünülen (neden sorgulayıcı) bir araştırma ihtiyacı saptanarak bu ihtiyacı karşılamaya, ayrıca daha önce yapılmış araştırmalarda kullanılan soru ifadelerinin anlaşılırlığı ile ilgili bir sorunun farkına varılarak bu sorunu çözüme kavuşturma yönelimi ile hazırlanmıştır.Öte yandan, kültürel çeşitliliği ve neden sorgulayıcı araştırma yaklaşımını kullanan ilk araştırmalar arasında yer alacağı öne sürülen çalışma için nitel ve nicel iki aşamalı bir yöntem uygulanacağı belirtilmiştir. Bir alanda ilk kez yapılacak araştırmalarda nitel bir ön araştırma ile veri derleme aracı geliştirilmesi ve ardından bu araç kullanılarak nicel veri toplanması isabetli bir araştırma deseni oluşturur.Proje, ele aldığı üç endüstriler alanında, sadece akademik meraka hitap eden bir araştırmadan ibaret olmayıp araştırma bulguları çerçevesinde söz konusu sektörler için ekonomik büyüme stratejisi raporlarının hazırlanmasına ilaveten kültür politikası önerisi geliştirmeyi hedeflemektedir. Öneri, tutarlı bir proje mantığına dayandırılmakta, iki aşamalı bir yöntem uygulamasına ilaveten uygulamalı bir çalışma öngörmektedir.Özgünlük açısından proje önerisinin bir zaafı, her ne kadar “kültürel tüketim çeşitliliği” ile ilişkilendirilmiş olsa da, “kültürel gelişmişlik” konusundaki yanlı tutumdur. Nitekim proje sonunda hazırlanacağı belirtilen raporun ikinci bölümünde “kültürel tüketim çeşitliliği, sektörlerin ve ülkenin ekonomik kalkınmasına katkı potansiyelinin ötesinde toplumun sosyal ve kültürel gelişmişlik düzeyiyle ilişkisi bakımından ele alınacaktır. Yani, raporun bu bölümü kapsamında çeşitlikten uzak, standartlaşmış tüketimin, eğitim düzeyi, sanatsal farkındalık ve bilinç, kültürel okur-yazarlık gibi kavramlarla ilişkisi test edilecek ve politika yapıcılara bu doğrultuda önerilerde bulunaca”ğı belirtilmiştir.Ayrıca projenin temel iddiası olan kültürel tüketimin görece azlığının nedenlerinin, literatürde ifade edilenlerden hangi noktalarda farklılaşacabileceği, Türkiye'ye özgü olanların neler olabileceğine dair bilgiler veya hipotezler yoktur. Türkiye’nin özgünlüklerinden biri olarak kültür ürünlerinin tüketimi söz konusu olduğunda yaygın olan ''korsan ürün” olgusuna değinilmemiştir. Korsancılığın oldukça yaygın olduğu bilindiği halde bu olgu dikkate alınmaksızın yapılacak olan bir çalışma eksik kalacaktır. Örneğin ülkemizdeki kültürel tüketimin düşük seviyede görünmesinin önemli sebeplerinden biri korsan üretim ve tüketim olabilir. Tüketilen kültür ürünlerinin nedensel analizi yapılırken bu ürünlerin homojen olduğu varsayılmamalıdır. Örneğin TV programlarının tüketimiyle sinema/film ürünlerininki aynı olmayacaktır. Ancak araştırmada bunlar aynı kategoride ele alınmaktadır. Bunun yanında konunun kültürel boyutu açıklanırken yalnızca ''kültüre katılım hakkı'' dikkate alınmakta, bunun tüketim alışkanlıklarının muhtemel sebepleriyle bağlantısı kurulmamaktadır. Halbuki bu tüketim örüntüleri yalnızca bir ''haklar bütünü'' ve onun önündeki engellerle bağlantılı değildir; aksine alışkanlıklar, sınıfsal konum ve eğitim düzeyi gibi faktörler de önemli olabilir. Literatür tartışmasında yapılmış olan anket çalışmalarından bahsedilmekte ise de bu çalışmalardan yapılan çıkarımlar (bu çalışmaların önerilen projeye muhtemel katkıları) belirtilmemiştir. "	3,00
"""Çok-Dilli İstanbul’da Roman ve Hikâye, Roman ve Hikâyede İstanbul (1840-1900)"" adlı bu proje başlığında belirtilen zaman aralığında Arap ve Grek harfli Türkçe ile Ermeni, Rum, Bulgar ve Fransız dillerinde yazılmış; İstanbul'u konu alan ve burada basılan kitap, gazete ve dergilerde yayımlanmış roman ve hikâyelerin dökümünü yapmak, elektronik ortama aktarmak, “Aktör-Ağ Teorisi” ve  “Söyleşimsel Yöntem” ile ilişkileri, failleri ve kurumlar arasında hiyerarşiyi sabitlemeden incelemeyi, böylelikle İstanbul'daki farklı dil, alfabe ve kültürlerin modern edebiyatlarının şehir bağlamında kesişen çatışan, ayrışan ve birleşen yönlerini ortaya koymayı hedeflemektedir. Proje önerisinde “Kozmopolit bir şehir olarak 19. yüzyıl İstanbul’unun dünya edebiyatındaki özgün konumu ortaya konacaktır.” iddiası projenin özgün değerini azaltmaktadır. Çünkü proje önerisinde tarihsel gerçeklik göz ardı edilerek İstanbul’un “19. yüzyılda kozmopolit bir şehir” olduğu hususu, henüz malzeme değerlendirilmeden ön bir hüküm olarak kabul edilmiştir. Bu projede amaçlanan hususların roman ve hikâye gibi kurmaca metinler bağlamında ele alınması yerine sosyoloji veya tarih disiplinlerinin veri ve yöntemlerine göre incelenmesi daha doğrudur.   "	3,00
"Bu proje ile Türkiye'de bir değerler araştırması yapılmak istenmektedir. Bu bilimsel açıdan oldukça önemlidir. Böylece toplumsal davranışların arkasındaki faktörleri görmek, bir gelecek projeksiyonu yapmak olanaklı olabilecektir. Ancak araştırmanın kurgulanmasında çeşitli problemler dikkati çekmektedir. Proje önerisinde değerlerle ilgili dünyada kullanılan herhangi bir ölçeğin kullanılmayacağı belirtilmiş ancak önerilen proje kapsamında değerlerin nasıl ölçüleceği ve bu ölçeğin nasıl geliştirileceği açık değildir. Proje önerisinde ölçek, alt-ölçek, ölçek geliştirme ve soru formu kavramları belirsiz biçimde kullanılmıştır. Ölçek geliştirme aşamaları spesifik olarak değerler bağlamında ayrıntılı olarak ele alınmamıştır.  Diğer taraftan bu araştırma ile çözümlenmesi hedeflenen bir diğer konu da  ""Türkiye’de sosyo-ekonomik gelişme, gelenek ve modernlik ekseninde bireylerin değerlerindeki değişimi ne ölçüde etkilediği"" biçiminde dile getirilmiştir.  Sosyo-ekonomik gelişimin değerlerdeki değişimi ne ölçüde etkilediğini görmek için ekonomik gelişme öncesi değerleri de bilmek gerekmektedir. Şu anda mevcut böyle bir veri olmadığından bir karşılaştırma yapmanın nasıl mümkün olacağı belirsiz görünmektedir.Proje önerisinde belirtilen üç temel hedefle ilgili şu sorunlar tespit edilmiştir: Öncelikle, geliştirilmesi öngörülen ölçeğin mevcut Dünya (Türkiye) Değerler Araştırması’ndan hangi açılardan farklılaştırılacağı belirsizdir. ""Türkiye’nin özgün karakteristiklerinin dikkate alınacağı"" belirtilmişse de bu özgün karakteristiklerin neler olabileceği açıklanmamıştır. Ayrıca Dünya (Türkiye) Değerler Araştırması fazla uzun olduğu gerekçesiyle eleştirilmekte, fakat projeyle uygulanacak anketin nasıl hem kısa hem de kapsayıcı (Türkiye halkının sahip olduğu değerlerin bir ""haritası"") olacağı anlaşılamamaktadır. Son olarak, bu değerlerin ""nedensellik ilişkileri"" içerisinde yorumlanacağı belirtilmekte, fakat bunun nasıl yapılacağı da izah edilmemiştir. "	2,50
Önerilen proje seracılıkta kadın işçilerin karşılaştıkları sorunları ve riskleri ele almayı amaçlamaktadır. Konu ile ilgili yapılmış araştırmalar ve veri kaynakları sınırlıdır. Ücretsiz aile işçisi, geçici ve mevsimlik olarak serada çalışan kadınların işçi sağlığı, iş güvenliği, sosyal güvenlik ve yaşam koşullarının belirlenmesi açısından çalışmanın özgün değeri vardır.  Ancak sera işçiliğinde kadın emeğinin farklı statülerinin çalışma kapsamında ne derece kapsanabileceği net biçimde ortaya konmadığından, özellikle mevsimlik, geçici ya da yerleşik kadın emeği deneyimleri üzerinden farklılaşabilecek sorun alanlarının ne kadar kapsanabileceği konusu muğlak görünmektedir. 	4,40
Bu çalışma, miras dili Türkçe olan ve Almanca öğrenen katılımcılarda dil öğrenmenin ve dil işlemlemenin psikodilbilimsel boyutlarını ve bilişsel süreçlerini incelemekte ve böylece tipolojik olarak farklı dil ailelerine ait olan dillerin öğrenilmesi ve işlemlenmesi kapsamındaki süreçleri ortaya koymayı amaçlamaktadır. Önerilen proje, hem dil öğrenme/işlemleme bakımından hem de dilsel özellikleri ortaya çıkarma bakımından daha önce yaygın olarak çalışılmamış olan bir konuya açıklık getirecek özgünlüktedir.   	4,20
Akademisyenlerin etkili BIT kullanımına yönelik sıkıntıları mesleki gelişimlerini de olumsuz yönde etkilemektedir. Bu nedenle genç araştırmacıların mesleğe atılırken BIT becerilerini en iyi düzeyde kazanmaları önemlidir. Yapılacak olan çalışmada araştırma görevlilerinin Bilgi ve İletişim Teknolojileri Temelli Araştırma Yeterliklerinin (BİTAY) geliştirilmesi hedeflenmektedir. Projenin potansiyel olarak özgün değere sahip olduğu fakat bazı belirsizliklerin giderilmesi gerektiği düşünülmektedir. Geliştirilecek eğitimin kuramsal temelinin yetişkin eğitim kuramı olarak belirtilmesine rağmen yöntem bölümünde önerilen yetişkin eğitimi ilkelerinin eğitimin temelinin oluşturulmasında yeterli olmayacağı, bu hususun da projenin özgün değerini zayıflatacağı düşünülmektedir.  Proje, tasarım-tabanlı araştırma ilkelerine göre ders materyalleri geliştirme ve geliştirilen materyallerin etkililiğini ölçmeye odaklanmıştır. Bununla birlikte, çalışmanın bir diğer odak noktası “dönüştürücü öğrenme kuramı” olarak belirtilmiştir. Dönüştürücü öğrenme kuramından faydalanılması, dönüştürücü öğrenme kuramına uygun ilkelerle tasarlanmış bir öğrenme ortamının gerekliliğini ortaya koyar. Hâlbuki, bu projede dönüştürücü öğrenme kuramı, tasarımın bir parçası olarak düşünülmemiş, değerlendirmenin bir parçası olarak düşünülmüştür. Dönüştürücü öğrenme kuramı ilkelerinin kullanılması yerine “yetişkin öğrenmesine yönelik ilkeler” şeklinde listelenen ilkelerden bahsedilmiştir. Çalışmanın takviminde ise ayrıca “genel tasarım ilkelerinden” bahsedilmiştir. Bu açıdan, tasarım-tabanlı araştırma ile bağdaştırılmaya çalışılan çoklu bir yapı ortaya çıkarmaktadır. Yukarıda belirtilen ilkelerin netleştirilmesi faydalı olacaktır. Eğer dönüştürücü öğrenme kuramı tasarıma dâhil edilecekse, hangi ilkelerin nasıl form bulacağı açıklanmalıdır.Lisansüstü eğitim seviyesinde dersler gören araştırma görevlilerinin bilişim teknolojileri ve bilimsel araştırma teknikleri gibi derslerde öğrenemedikleri hangi bilgileri (ve nasıl) bu derste öğrenecekleri konusu daha derinlemesine tartışılmalı ve gerekçelendirilmelidir. 	3,33
"Proje önerisi, sağlıklı yaşama ve obeziteye yönelik eğitimlerin erken yaşlarda verilmesi ve alışkanlık haline getirilmesi açısından önemlidir. Ancak proje kapsamında yapılan açıklamalar projenin özgün değerini zayıflatmaktadır. Sınıf öğretmen adaylarının konu ile ilgili formal bir eğitim almadıkları doğru değildir. Sınıf öğretmenliği için YÖK tarafından hazırlanan programa bakıldığında ""Beslenme ve Trafik Eğitimi"" adlı bir dersin yer aldığı ve içeriğinde sağlıklı beslenme ile ilgili konuların yer aldığı görülmektedir.  Bu nedenle projede verilen bilgi doğru değildir. Alanyazın taraması, problem durumunu ve özgünlüğü ortaya koymakta yetersiz kalmaktadır. Örneğin, sınıf öğretmenlerinin beslenme konusunda yetersiz olduklarını ortaya koyan Hacıbeyoğlu tarafından yapılan çalışma 1976 yılına aittir ve güncel değildir. Ayrıca, alanyazın bir özetleme mahiyetinde verilmiş olup çalışmayı destekleyecek bir sentez içermemektedir. Diğer taraftan obeziteye yönelik eğitimin web tabanlı program yoluyla yapılacağı belirtilmesine rağmen web tasarımında teorik yaklaşımın ne olacağı ve içeriğinde nelerin yer alacağı ayrıntılı bir şekilde sunulmamıştır.    "	1,80
Proje önerisi, Yabancı Diller Yüksekokulu’nda görev yapan İngilizce okutmanlarına yönelik Web 2.0 uygulamalarını içeren tersine bir mesleki gelişim programının tasarlanabilmesi için paydaşlarla işbirliğine dayanan ve elde edilen bulgularla İngilizce ders çıktılarını eşleştirerek ihtiyaç temelli bir uygulama yapmayı hedeflemektedir. Tersine-öğrenme, öğrenme sürecini sınıf sınırlarının dışına taşımayı ve kısıtlı sınıf içi öğrenme saatlerini daha etkili ve verimli kullanmayı hedefleyen bir yaklaşım olarak özellikle öğretmen eğitimi alanında önemli bir soruna çözüm getirme potansiyeline sahiptir. Öte yandan, Web 2.0 araçları, gerek dil öğretimi, gerek genel olarak eğitim alanında yeni olmamakla birlikte hizmet içi eğitimde örnek bir uygulama olabilir.	3,50
Çalışma belirli astronomi konularının öğretimi için beş adet fiziksel modelin geliştirilmesi ve bu modellerin öğretmen, öğretmen adayları ve öğrencilerin bazı değişkenleri üzerinde etkililiğini araştırmayı planlamaktadır. Ülkemizdeki astronomi eğitimini desteklemeye yönelik hazırlanan projenin önemli bir eksikliği giderme potansiyeli vardır. Öte yandan, aşağıdaki eksiklikler önerinin özgün değerini zayıflatmaktadır.Çalışma mevcut bilim/teknolojideki eksiklikleri ve/veya problem(ler)i ortaya koymamakta yeni veya adapte edilmiş bir yaklaşım sunmamaktadır.Çalışmanın özgün değeri olarak belirtilen dört hususa (model geliştirme boyutu hariç) çalışmanın diğer bölümlerinde destekleyici şekilde yer verilmediği görülmüştür. Önceki panel raporunda belirtilen “Geliştirilecek fiziksel modellere eşlik edecek belirli bir pedagojik yaklaşım ve bu yaklaşımı yansıtan eğitim materyallerinin (çalışma yaprakları, öğretmen/eğitmen rehberi) nasıl geliştirileceğine ilişkin açıkça belirtilen herhangi bir bilginin olmaması” hususuna yönelik çalışmanın özgün değeri ortaya çıkaracak şekilde kayda değer ilerleme olmadığı görülmektedir.Proje ekibinin daha önce gerçekleştirdiği projelerde ilköğretim ve üniversite öğrencilerinin astronomi kavramları, modelleri, bilgi ve tutum gibi konuların araştırıldığı anlaşılmaktadır. Her ne kadar daha önceki projelerden farklı olarak pek çok astronomi kavramının konu edileceği belirtilmiş olsa da proje önerisinin proje ekibi tarafından daha önce sunulan projelerden farkının özgün değeri ortaya çıkaracak şekilde ortaya konulmasına ihtiyaç vardır. Sonuç olarak, çalışmada geliştirilmesi planlanan modeller Türkiye'de astronomi eğitimine ve bilim merkezlerine katkı sağlayabilir. Ancak çalışma öğretim yöntemi, ölçme yöntemi, araştırma deseni veya analizi olarak yeni bir yaklaşım öngörmediği için çalışmanın özgünlüğü düşüktür.	2,40
"""Kavramsal Şipşak Sayılama Uygulamaları İle Hesaplama Performansının Geliştirilmesi"" isimli proje kontrol gruplu deneysel bir çalışma olup, bu yöntemle çalışılmış alan yazında proje olmaması gerekçesi ile özgün olarak değerlendirilebilir. Benzer şekilde, görsel algının geliştirilmesinde hesaplama performansına ve uzun vadede matematik başarısına yansımalarının deneysel desen ile araştırılmamış olması, farklı öğrenme biçimlerine göre yapılandırılmış ortamın etkisinin sınanacak olması, projenin özgün değerine katkı sağlamaktadır.Şipşak sayılama becerisini geliştirmeye yönelik uluslararası alanyazında çalışmalar bulunmakta, ulusal alanyazında ise sadece proje yürütücüsünün önderliğindeki çalışmalar ile karşılaşılmaktadır. Küçük yaşlardaki öğrenciler üzerinde gerçekleştirilecek şipşak sayılama becerisinin gelişimine yönelik böylesi bir projenin, ülkemizdeki ulusal sınavlardaki öğrenci başarısı da dikkate alındığında, bir gereksinim olduğu düşüncesi ağır basmaktadır. Dolayısıyla araştırma özgün bir değer taşımaktadır. Proje önemli bir konuda ve Türkiye'de ihmal edilegelen bir problemi ele almaktadır. Öte yandan genel olarak bakıldığında proje ilgili alana dönük yöntem ve kuram olarak özgün yenilikler sunmamaktadır. Literatürde aynı probleme yönelik bazı çalışmalar bulunmaktadır. Bu doğrultuda işlevsel ve yol gösterici bir literatür özeti ortaya konulmamıştır.  "	3,50
Çalışmada Kinect ile etkileşimli kullanılması düşünülen İngilizce dil eğitimine yönelik durumsal oyunların (situational game) ve E-Eğitsel Video Portfolyo Ortamının geliştirilmesi planlanmaktadır. Oyunlar daha sonra E-Eğitsel Video Portfolyo Ortamına aktarılacak ve öğrencilerin bu sistemi kullanması sağlanacaktır. Bu durumun öğrencilerin üstbiliş farkındalık düzeyleri üzerine etkileri araştırılacaktır. Yapılması planlanan çalışmada kullanılacak teknoloji ve çoğunlukla psikomotor becerilerin kazandırılmasında kullanılan bu teknolojinin İngilizce dil eğitiminde kullanılması özgün bulunmuş olup önerinin yabancı dil öğrenim/öğretimine dönük  araştırma değişkenleri belirlenmemiş olması söz konusu özgün değeri azaltmaktadır.Gerçeklik hissi oluşturmak duyu organlarının birden fazlasının işe koşulması yoluyla öğrenimi anlamlı ve kalıcı hale getirebilir. Kinect teknolojisinin sağladığı imkanlar bu nedenle önemli ve özgündür. Ancak bu çalışmada planlanan sanal ortamların üç boyutlu sanal ortamlarla karşılaştırılmamış olması özgünlüğünü azaltmaktadır. 	3,60
"Bu araştırmada Türkiye’de dijital yerli, göçmen, göçebe haritasının belirlenmesi ve buna dayalı olarak bir öğretim programının geliştirilmesi amaçlanmaktadır. Araştırma çok fazla bilinmeyen üzerinden yürütülmeye çalışılmaktadır. Başvuruda bir çerçeve çizilmesine ihtiyaç bulunmaktadır. Ayrıca başvurunun alanyazın taraması bölümünde çok farklı boyutların konu kapsamına dâhil edildiği görülmektedir. Bu nedenle, çalışmanın kapsamının sınırlarını görmek güçtür. Diğer bir deyişle, alanyazın bölümü çok dağınıktır ve araştırmaya bir hedef çizmeden sunulmuştur. Karmaşıklığı azaltmak adına bu bölüm sonunda bir sentez sunulmalıdır. Benzer şekilde, ülkemizdeki mevcut durumun ne olduğu sentezlenmemiştir. Buna ilave olarak, öğrencilerin araç gereç tercihlerini tespit etmek çok genel bir amaçtır. Bu tespitin akabinde uygulanabilecek eylemler de yeterince anlaşılamamaktadır. Örneğin, öğrenciler cep telefonuyla öğretimi tercih ettikleri takdirde onlara cep telefonu mu dağıtılmalıdır? Tüm bunlar göz önünde bulundurulduğunda, araştırmanın inceleme, veri toplama, durum saptama niteliğinde bir çalışma olduğu; yeni bir fikir, teknoloji, bilimsel yöntem veya kavramsal/kuramsal çerçeve geliştirilmesine yönelik nitelikli/kapsamlı bir yapıya sahip olmadığı düşünülmektedir. Proje önerisindeki temel kavramların isimlendirilmesi proje önerisi boyunca tutarlılık göstermemektedir. Örneğin, özgün değer bölümünde öğrenme tercihleri ve yetkinlik seviyeleri şeklinde ifade edilirken, amaç bölümünde dijital yetkinlik düzeyi ve araç gereç ve yöntem tercihleri şeklinde ifade edilmiştir. Ayrıca dijital yetkinlik ile sayısal yetkinlik kavramları birbirinin yerine kullanılmaktadır.Proje önerisinin sonuçlarının eğitimdeki hangi önemli sorunun çözümüne anlamlı bir katkı sunma potansiyelinin olduğu belirsizdir. Çıkarılması hedeflenen haritanın hangi mevcut soruna ne tür çözümler sunacağı anlaşılmamaktadır. İlkokul, ortaokul ve lise öğrencilerinin ulusal çapta dijital yerli, göçmen ya da göçebe olma durumlarının ne kadar yaygın olduğunu ortaya çıkarmayı amaçlayan araştırmanın sonuçlarının ülkemizdeki eğitim programlarını iyileştirme veya altyapı eksikliklerinin olduğu yerleşim birimlerini ortaya çıkarma, ulusal düzeyde teknolojik anlamda planlama ve stratejiler geliştirilebilme potansiyeli zayıftır.Öğrencilerin dijital yetkinliklerinin ve öğrenme özelliklerinin bir haritasının çıkarılıp, teknoloji politikalarının buna göre yapılandırılması fikrinin özgün bir yanı olsa da, mevcut yapılandırma içerisinde sağlam bir temele oturmamaktadır. "	2,60
"Projenin, ülkemizde 2000’li yılların başından beri değişik şekillerde çalışılan ve daha önceki yıllarda başlayan bilimin doğası ve argümantasyon çalışmalarını da bir yönüyle temel alan Sosyo Bilimsel Konularla (SBK) ilgili olması nedeniyle özgün değeri bulunmaktadır. Projenin temel hedefleri bağlamında sıralanan konular ve SBK hakkında öğretmen, öğretmen aday ve fen eğitimcilerine yönelik özellikler taşıyor olması projeye bir hizmetiçi eğitim projesi izlenimi vermektedir. Ortaokulun her bir sınıfı için birer örneğin geliştirilmesi ve öğretmenlere tanıtılması planlanmıştır. Bu yönüyle bir özgün değere sahiptir. Ancak, özgün değeri yükseltecek en önemli faktör öğretmenlerin SBK konulu etkinlikleri kendilerinin geliştirebileceği bir kapasitenin kendilerinde oluşturulması olabilir. Buna ilave olarak, bu derinlikte literatürün özetlendiği ve projede üretilecek modüllerin katılımcı öğretmenlere söz konusu kapasiteyi kazandıracak açıklamalar yetersizdir. WEBÖĞRENME ortamı özgün değer oluşturmanın bir parçası olarak belirtilmektedir. Ancak bu alanda da hem MEB'in ""eba"" veritabanı hem de üniversitelerin ""nesne ambarı"" olarak nitelendirdikleri birçok web öğrenme ortamları halen mevcuttur. Bu projenin sağlayacağı WEBÖĞRENME portalının diğerlerine göre hangi üstün özellikleri veya nitelikleri içereceği detaylı açıklanmamıştır. Bu yönüyle de özgünlüğü sınırlıdır.Öte yandan ""program yapıcı"" kavramı program geliştirici yerine kullanılmaktadır ve alanın terminolojisi açısından doğru değildir."	3,40
Projede uygulamadan elde edilecek geri bildirimlerle biyoloji öğretiminde bilim tarihinden yararlanma konusunda araştırma temelli materyal geliştirilecek olması bu konudaki materyal eksikliği de dikkate alındığında çalışmanın özgün değerini arttırmaktadır. Proje kapsamında gerçekleştirilecek olan öğretmen eğitimleri ile öğretmenlerin bilim tarihinin gerçek sınıf ortamında kullanımı konusunda yeterlikleri artacaktır. Böylelikle hem öğretmenler hem de öğrenciler fen bilimleri ve bilimin doğası üzerine farkındalık ve alan bilgisi kazanmış olacaklardır.    Alanyazında bilimin doğasının öğretiminde kullanılan tarihsel yaklaşımın etkililiği konusunda çelişkili sonuçlar bulunmaktadır. Proje önerisinde bu hususun yeterince tartışılmamış olması projenin özgün değerini sınırlandırmaktadır. Proje ekibinin daha önce TÜBİTAK destekli başka bir projede benzer materyaller geliştirdiği anlaşılmaktadır. Proje kapsamında geliştirilecek olan materyaller hakkında yeterli bilginin verilmemiş olması, hem proje ekibi tarafından geliştirilen materyallerden hem de yurt içi ve yurt dışında geliştirilen diğer materyallerden farkının net olarak ortaya konmamış olması projenin özgün değerini düşürmektedir.Öğretim materyallerinde bilimsel doğruluk, öğretim programına uygunluk, görsel tasarımın uygunluğu ve dilinin uygunluğu gibi özellikler bulunması gerekir. Özellikle biyoloji konularının öğretiminde (bilim tarihi hikayeleri de dahil) görsel materyallere çokça ihtiyaç duyulmaktadır. Proje önerisinde özellikle görsel materyallerin tasarımıyla ilgili bir öngörüde bulunulmaması projenin özgün değerini azaltmaktadır. 	3,00
Projenin temel hedefi uygulama/ saha çalışması temelli bir 5. sınıf matematik dersi öğretim programı geliştirmektir. Projede de açıklandığı üzere, bu tür müfredat/ program geliştirme çalışmaları yurt dışında yaygındır. Ancak ülkemizde program geliştirmede bu yaklaşım gerçekleştirilememektedir/ veya oldukça sınırlı bir düzeyde gerçekleştirilebilmektedir (pilot okul uygulamaları vb.). Bu sebeple ülkemiz açısından ele aldığımızda özgün değeri yüksek bir projedir. Ayrıca ülkemizde müfredat hazırlama süreci yurtdışındaki iyi örneklerinde olduğu gibi döngüsel olarak düşünülmemekte ve müfredatın test edildiği saha çalışmasına dayandırılmamaktadır. Gerek bu açıdan bakıldığında gerekse de müfredat sürecinin ve örnek derslerin videolarının öğretmenlerle paylaşılacak ve öğretmen yetiştirmede kullanılacak olması çalışmaya özgün değer katmaktadır. Proje kapsamında müfredat geliştirilirken genel bir teorik yaklaşım benimsenmiştir. Bu yaklaşım, öğrenme boyutu için, yapılandırmacılık kuramı olarak seçilmiştir. Öğretme boyutunda ise 'matematik öğretim döngüsünün (mathematics teaching cycle)' ana gövdesini oluşturan 'tahmini öğrenme yol haritası (TÖYH) (hypothetical learning trajectory, HLT)' çerçevesi kullanılacaktır. Neden bu çerçeve kullanılacaktır ve yapılandırmacılık kuramı ile ilişkisinin ne olduğu açıklanmamıştır. 	4,40
"Son yıllarda Türkçenin yabancı dil olarak öğretimi hız kazanmıştır. Yabancılara Türkçe öğretimi alanında Türk kültür değerlerini gözeten, özgün okuma metinlerine dayanan, bilimsel, sistemli, yabancı dil öğretim seviyelerine uygun, basamaklı bir seri olarak sunulan (A-B-C), çoklu  öğrenme ortamlarına ihtiyaç duyulmaktadır. Proje önerisi; yabancılara Türkçe öğretiminde seviyeye uygun, özgün okuma metinlerine dayalı, teknoloji destekli öğrenme ortamı sunmaya yöneliktir. Projeyle, A1 ve A2 seviyesindeki öğrenci ve öğreticilere Türkçeyi okuma, anlama, dinleme, konuşma yeterliliklerini arttıracak, ders içinde ve dışında kullanılabilecekleri destek okuma metinlerinin sunulması bakımından özgün bir değer taşıdığı düşünülmektedir.Ancak öneride özgün değerin açıklandığı bölümde öne çıkan husus, yabancılara Türkçe öğretiminde farklı düzeylerde ""özgün metinler"" üretilmesidir. Bu metinlere yönelik olarak belirtilen nitelikler ise şunlardır:1. Türk kültürüne ait değerleri yansıtması2. A1 ve A2 düzeyindeki gramer ve söz varlığına uygunluk yönelik olması3. Dil bilgisi konularının sıralamasına uygun olması.4. Dil becerilerini geliştirmeye yönelik olmasıBu nitelikler yabancılara Türkçe öğretimi alanında TÖMER'ler ve özel sektör tarafından hazırlanan öğretim setlerinde gerçekleştirilmeye çalışılan hususlardır. Bu çalışmada üretilen metinlerin TÖMER'ler ve özel sektör tarafından hazırlanan öğretim setlerinden hangi açıdan farklılaşacağı ve ""özgün"" olacağı açık değildir. Ayrıca proje önerisinde örnek olarak verilen çalışmalar arasında başarı testi ve çalışma kağıtları olmakla birlikte özgün değeri yansıtan metin örneği bulunmamaktadır. Sunulan başarı testi ve çalışma kağıdı örneklerinin ise özgün değeri zayıftır. Önerilen projede kuramsal çerçevede eksiklikler bulunmaktadır. Teknoloji destekli ortamların dil derslerinde kullanımına ait eski uygulamalar öneride yer almış olsa da Bilgisayar Destekli Dil Öğrenimi açısından gerekli literatür taraması yapılmamıştır ve çalışmanın bu açıdan arka planı zayıftır. Aynı zamanda yabancı dil öğrenme/öğretme kuram, yaklaşım ve yöntemlerine herhangi bir gönderme yapılmamıştır. Yani oluşturulan modelin hangi dil yaklaşım ve yöntemine uygun olduğu, nasıl bir izlencenin (syllabus) benimseneceği belirtilmemiştir. Bu eksiklik projenin özgün değerini belirlemeyi zorlaştırmaktadır. "	3,40
Proje önerisinin amacı bireylerin sanal ortamdaki öğrenme deneyimlerinin yakalanması, yorumlanması, anlamlandırılması ve yönetilmesi sürecini yapay zeka teknolojileriyle destekleyen bir yaşam günlüğü sisteminin tasarımı, geliştirilmesi ve etkililiğinin değerlendirilmesidir.Ülkemizde bireylerin sanal ortamdaki öğrenme deneyimlerinin yorumlanması ve yönetilebilmesi için gerçekleştirilen araştırma sayısı oldukça yetersizdir. Semantik yaşam günlüğü bağlamında gerçekleştirilecek mevcut araştırmanın özgün nitelikte olduğu ve bu alanda yürütülecek çalışmalara örnek teşkil edeceği değerlendirilmektedir.Yenilenen proje önerisinde bir önceki ortak panel raporunda talep edilen değişiklik önerilerinin dikkate alındığı gözlenmiştir. Bu bağlamda, yaşam deneyimlerinin öğrenme teorileri ile ilişkisi yeniden gözden geçirilmiş ve yaşam deneyimleriyle öğrenme kuramları arasındaki ilişkiye dair ayrıntılı literatüre yer verilmiştir. Ancak yapay zeka ile ilişkilendirilmesi yeterince açıklanmamıştır. Proje yürütücüsünün önceki projelerinden farklı olarak akıllı yardımcı sistemler, metin tanıma, metin madenciliği, kişisel ontolojiler ve anlamsal ağlar gibi yapay zeka teknolojileri hakkındaki açıklamalar tatmin edici bulunmuştur.	4,20
"Proje önerisi, İngilizce’nin yabancı dil olarak öğretildiği ortamlarda 2. sınıf öğrencilerinin yaratıcı düşünme düzeylerini artırmak için kullanılması planlanan çeşitli İngilizce öğretimi etkinliklerinin etkisini ölçmeyi amaçlamaktadır. Araştırma kapsamında ele alınan ilkokul 2. sınıfta yenilikçi öğrenme/öğretme ortamının oluşturulmasının öğrencilerinin yaratıcılıklarına etkisinin araştırılması önemli bir konudur. Ülke genelinde, dil öğreniminin yaratıcılıkla bütünleşik olarak ele alınmadığı argümanından hareket eden proje önerisi, her ne kadar mevcut uygulamalardaki eksikliğe işaret etse de, projenin hali hazırda uygulanmakta olan iletişimsel dil yaklaşımlarının yaratıcılığı geliştirmekte nasıl yetersiz kaldığını net bir biçimde sunamamıştır. Öneride, literatüre gönderme yapılarak eldeki mevcut çalışmalardaki bu durumların net bir şekilde ortaya koyulmadığı görülmüştür. Ayrıca, yaratıcılık çok boyutlu bir değişkendir; bu araştırmada yaratıcılıkla ilgili değişkenlerin yeterince betimlenerek araştırma sorularına yansıtılmadığı görülmektedir. Çalışma kapsamında yenilikçi sınıf ortamının çeşitli yönleri ve yaratıcılık ile yenilikçilik arasındaki fark belirginleştirilememiştir. Bir başka deyişle, yenilikçi öğrenme ortamlarının nasıl oluşturulabileceğine ilişkin bir kuramsal çerçeve verilmemiştir.Bununla birlikte, yaratıcılığı destekleyen sınıfların boyutları ile ilgili Bocconi, Kampylis ve Punie (2012)  önerdiği başlıklara yer verilmiştir ancak bunlar yine de yenilikçi öğrenme ortamının nasıl gerçekleştirilebileceğine ilişkin teorik bir yapı sunamamaktadır. Bu nedenler, proje önerisi yeterince özgün değere sahip değildir."	2,20
"Proje önerisinde argümantasyon öğretim stratejilerinin farklı fen başarısına sahip öğrencilere eşit fen öğrenme imkanını ne düzeyde sağladığının sınırlı sayıda öğrenci değişkeni üzerinde incelendiği fen başarısı yönünden farklı okullarda okuyan farklı fen başarısına sahip öğrencilere argümantasyon öğrenme ortamlarının eşit öğrenme imkanı sunup sunmadığının araştırılmadığı belirtilmektedir.  Araştırma son yıllarda fen eğitiminde önem kazanan bilimsel kanıtlara dayalı tartışma (argümantasyon) anlayışıyla öğrenme eşitliğini ilişkilendirmeye çalışıldığı için önemli olarak görülmektedir.Çalışma yöntem olarak yeni veya adapte edilmiş bir yaklaşımı kullanmamaktadır. Dolayısıyla çalışmanın alana katkısı net olarak ortaya konmamıştır.Çalışmada ""Bu noktada argümantasyon öğretim stratejilerinin farklı fen başarısına sahip öğrencilere eşit fen öğrenme imkanını ne düzeyde sağladığı sınırlı sayıda öğrenci değişkeni üzerinde incelenmiştir (Akkus vd., 2007; Zohar ve Nemet, 2002). Ayrıca bu çalışmalarda fen başarısı yönünden farklı okullarda okuyan farklı fen başarısına sahip öğrencilere argümantasyon öğrenme ortamlarının eşit öğrenme imkanı sunup sunmadığı araştırılmamıştır."" ibaresi ile bu alanda yapılan çalışmaların olduğu ve bu çalışmanın yalnızca fen başarısı farklı okullarda yapılmasının bir katkı olduğu belirtilmiştir.  Cinsiyet karşılaştırmasının da alanda olduğu çalışma tarafından belirtilmiştir. Öneride “Fen Öğrenme Eşitliğini Sağlama” çalışmanın odak noktası görülmesine rağmen teorik çatı argümantasyonla eşit öğrenme ortamı arasındaki ilişkiyi kurmada oldukça yetersiz kalmıştır. Araştırmada geliştirilecek olan argümantasyon temelli etkinliklerin ve kullanılacak veri toplama araçlarının özgünlüğü değerlendirilmiştir. Araştırma nicel tasarım benimsenerek yürütülecektir. Deneysel anlayış doğrultusunda düzenlenen çalışmada daha önceden geliştirilmiş olan veri toplama ölçeklerinin kullanılacağı anlaşılmaktadır. Araştırmada kullanılacak olan veri toplama araçlarının çalışmaya hazır hale getirilmesinin özgün değeri bazı ölçeklerin ülkemize adaptasyonu ile sınırlıdır. Ancak bu ölçeklerden bazılarının da daha önceden adapte edildiği anlaşılmaktadır. Araştırma argümantasyon temelli öğrenmenin öğrenci başarına etkisini ve cinsiyete bağlı farklılıkları incelemeyi hedef almaktadır. Başarının yanı sıra argümantasyon temelli öğrenmenin tutum, inanç ve bilimsel düşünme üzerine etkilerinin araştırılacağı anlaşılmaktadır.  Ancak argümantasyon temelli öğrenme anlayışının doğrudan etki alanında yer alan öğrenci argümantasyonlarının belirlenmesi, bilimsel kanıtlara dayalı tartışma yeteneklerindeki değişim ve gelişimi, argümantasyon becerilerini kazanma düzeylerini belirlemeye dönük veri toplama araçlarına yer verilmemiştir. Bunlara ek olarak araştırma yöntemi veya analizlerde de yeni bir yaklaşım önermemektedir.Sonuç olarak araştırma öğretim yöntemi, araştırma deseni veya analizi olarak yeni bir yaklaşım öngörmemektedir. Alan yazında yapılan çalışmaların farklı örneklemde uygulanmasını içermektedir. "	1,80
Özgün değer altında, yeni sınav sistemi var olan trafik problemlerine çözüm olacağı belirtilmiştir ancak bundan önce bu problemin halihazırda var olan sınav sisteminden kaynaklanıp kaynaklanmadığı hakkında bir bilgi verilmemiştir. Ayrıca BOBUT’un ilgili trafik problemlerine nasıl çözüm getireceği net değildir.Ölçülecek olan içerik son derece sınırlı olduğundan sınırlı sayıda değişik madde üretilebilecektir. BOBUT türü ölçme sistemleri için bu durum önemli bir sınırlılıktır. Önerilen çok az sayıda toplam madde olmasından nihai soru bankasının güvenliği risk altındadır.Önerilen projenin araştırma problemi bulunmamaktadır. Ölçme ve değerlendirme alanyazınına hangi yönde katkı sağlayacağı belirsizdir. Alanyazın çalışması önerinin özgün değerini öne çıkaracak şekilde ayrıntılı olarak verilmemiştir.	1,67
"Proje önerisinin öğretmenler üzerine ve mesleki gelişim odaklı olması projenin en özgün yönünü oluşturmaktadır. Ülkemizde öğretmenlerin mesleki gelişimine odaklı ders imecesinin (ders araştırmasının) kullanıldığı bir doktora tezi olmakla birlikte proje önerisinde ele alınan konu alan bilgisi, pedagojik bilgi, iletişim becerisi, epistemolojik inanç, matematik eğitimine yönelik araştırma bilgi ve beceri düzeyleri ve düşünme beceri düzeyleri bağlamında bir çalışma ile karşılaşılmamıştır. Bu yönü ile proje önerisi alanyazına yenilik getirmektedir.   Bununla birlikte, proje önerisinde ele alınan alt amaçlarda pedagojik bilgi ve konu alan bilgisine yer verilmesine karşın pedagojik alan bilgisine yer verilmediği de dikkat çekmektedir. Sadece “öğretmenlerin pedagojik yeterlik düzeylerine yönelik değerlendirmeler matematik pedagojisi kapsamında ele alınacaktır” denmekte, matematik pedagojisi kapsamında hem pedagojik alan bilgisinin hem pedagojik bilginin ele alındığı düşüncesi oluşmaktadır. Bu doğrultuda hangi teorik çerçevenin kullanıldığına da literatür özetinde yer verilmemesi proje önerisinin özgün değerini zayıflatmaktadır. Proje önerisinde sunulan literatür özetinde ders araştırması modeli ayrıntılı olarak tanıtılmış ancak bu süreçte araştırmacıların rolüne hiç değinilmemiştir. Özellikle özgün değer kısmında “Ders araştırması sürecinin matematik öğretmenleri ve akademisyenler ile işbirliği içerisinde yürütülmesi ciddi bir kazanım olarak yorumlanmaktadır.” ifadesine yer verilmekle birlikte bu işbirliğinin nasıl olması gerektiğine yönelik bir açıklama yapılmamıştır. Önerilen projede ele alınan konuya ilişkin problem durumu iyi ortaya konulmuştur. Öte yandan, ortaya konulup test edilecek ""ders araştırması"" uygulamasının önceki araştırmalardan nasıl yararlandığına veya yararlanacağına ilişkin bir bilgi ortaya konulmamaktadır. Bu konunun çerçevesine yönelik çalışmalar dikkatle ele alınmakla birlikte bu konuda yapılan araştırma çalışmalarına sınırlı yer verilmiştir. Bu durum araştırmanın özgün değerinin değerlendirilmesini zorlaştırmaktadır. Araştırmanın ""ders araştırması"" veya ""mesleki gelişim"" literatürüne daha önceden bilinmeyen ne tip bir katkı yapacağı literatür destekli olarak yeterince ortaya konulmamıştır. Konuyla ilgili sınırlı da olsa ulusal deneyimler göze çarpmaktadır. Bunlar da dikkate alınmamıştır. Çalışmanın öğretmenlerin mesleki gelişimine ilişkin teorik alt yapısı güçlüdür. Ancak matematik öğretmen eğitimi konusunda teorik çerçevede ciddi eksiklikler bulunmaktadır. Örneğin, öneride açıklanan alan bilgisi ve pedagoji bilgisi güncel matematik eğitimi literatürünün gerisinde kalmaktadır. Projede ders araştırmasının güncel matematik eğitimi araştırmalarıyla ilişkilendirilerek temellendirilmemesi, çalışmanın kavramsal alt yapısıyla ilgili soru işaretleri uyandırmaktadır."	2,50
Proje, köylerdeki temel değişim eğilimlerinin belirlenmesi konusu çerçevesinde köydeki sosyal ve kültürel farklılaşma ve çeşitlenme eğilimlerini, ekonomik farklılaşmalarını, üretim ve pazar ilişkilerindeki değişimleri ve göçün etkisini ortaya koymayı amaçlamaktadır. Küreselleşme olgusunun köyler üzerindeki etkilerini değerlendirmeyi amaçlaması ve köyün ve köylülüğün yeniden tanımlanması açısından özgün değeri olduğu ifade edilebilir. Ancak bu olguyu çeşitli değişkenlerle ilişkilendirmemesi özgün değeri zayıflatmaktadır. Diğer yandan proje ile elde edilmesi düşünülen bulguların önemli bir bölümü ilgili resmi kayıtlarda bulunabilecek niteliktedir. 	3,83
"Proje önerisinde, öğrenci bilgisine dayalı öğrenme yörüngeleri (learning trajectory) ile bu yörüngelerin kullanımına yönelik bir web sitesinin tasarlanması ve bu web sitesinin öğretmenlerin pedagojik alan bilgileri üzerindeki etkisinin incelenmesi amaçlanmaktadır. Yurt dışında uzun süre önce tanımlanan ""learning trajectory"" kavramı ülkemizde yeni yeni çalışılmaya başlanmıştır. Öğretmen gelişiminde bu kavramın ele alınması önemlidir ve çalışmanın özgün değerine önemli bir katkı sunmaktadır. Ülkemizde, genel olarak öğretmenlerin mesleki gelişimi, özelde ise matematik öğretmenlerinin mesleki gelişimleri üzerine belli bir teorik alt yapısı olan çalışmalara ihtiyaç duyulmaktadır. Bu projede uluslararası literatürde önemli bir yer tutan 'öğrenme yörüngeleri' çerçevesi kullanılarak bir mesleki gelişim planlanmaktadır. Bu durum dikkate alındığında bu projenin özgün değeri vardır.  Ancak aşağıda belirtilen bazı hususlar projenin özgün değerini düşürmektedir:Proje önerisinde öğrenme yörüngeleri (learning trajectory) kavramı açıklanmaya çalışılmış, ancak öğrenme yörüngesi kavramı ile ne kastedildiği net olarak ortaya konulmamıştır. Tablo 1’de bir öğrenme yörüngesi örneği sunulmaktadır. Ancak Tablo1’deki  öğrenme yörüngesinin nasıl olması gerektiği ve aşamalarının neler olduğu tam olarak açıklanmamıştır. Tablo 1’deki öğrenme yörüngesinin matematik öğretim programı veya ders  kitaplarından farklılıklarının neler olduğu açık değildir. Tasarlanacak web sitesinin mevcut kullanıma sahip öğretim amaçlı sitelerden (EBA, Annenberg Learner vb.) ne gibi farklılıklarının olduğu net olarak açıklanmamıştır. Öneride tasarlanacak olan web tabanlı sistemin etkileşimli olacağı ifade edilmektedir. Bu ifade ile ne kast edildiği açık değildir. Projede öğrenme yörüngeleri kavramının ele alınışı ile ilgili bir takım sorunlar vardır. Proje önerisinde ""learning trajectory"" kavramı öğrenci bilgisinden hareketle oluşturulan öğretim materyali olarak ele alınmıştır. Proje önerisinde bu kavram bir ürün/amaçtan ziyade, öğretim etkinliklerinin oluşturulmasında izlenen bir süreç olarak tanımlanmaktadır. Ancak, araştırma önerisinde bu öğretim materyallerinin alanyazından yola çıkılarak geliştirileceği belirtilmektedir. Bu süreçte öğrencilerin bu materyallerle etkileşimleri söz konusu değildir. Bu durum web sitesine konulacak içeriğin alanyazın temelli hazırlanacağını ve sınıf içi uygulamalardan beslenmediğini göstermektedir. Bu ise araştırma projesinde de vurgulanan ""learning trajectory"" kavramının özü ile uyuşmamaktadır. PAB (Pedagojik Alan Bilgisi) çerçevesinin hangi bileşenleriyle tanımlandığı açıklanmamıştır."	3,00
"Proje önerisinde yükseköğretim düzeyinde İngilizce bir e-öğrenme modeli geliştirilmek ve geliştirilen modelin öğrenci başarı ve tutumuna etkisi araştırılmak istenmektedir. Çalışma kapsamında İngilizce öğretiminde e-öğrenmenin önemi ve bir LMS (learning management system) olarak Moodle yapısı temel alınıyor. Çalışmada sosyal yapılandırmacı bir yaklaşımın benimseneceği iddia ediliyorsa da bunun projeye yansımalarına rastlanılmamıştır. Araştırmanın temel amacının İngilizce eğitimine özgü bir e-öğrenme modeli geliştirilmek olmasına rağmen çalışmada ADDIE, ISD, ARCS, Rapid prototyping gibi ya da sadece e-öğrenmeye özgü ""Demand-driven"" gibi mevcut öğretme/öğrenme tasarım modellerinin neden tercih edilmediği ifade edilmemiştir. Geliştirilecek olan modelin mevcutlarından farkının ne olacağından neden sadece İngilizce eğitimine özgü bir modelin geliştirilmesi gerektiğine ilişkin mantık, kuramsal bir yapı içinde verilmemiştir. Ek olarak, e-öğrenme kavramı etraflıca tartışılmamıştır. Bu bağlamda özellikle e-öğrenme ile doğrudan ilgili olan bağlantılılık (connectivisim) e-öğrenme 2.0, kitlesel açık çevrim içi dersler (MOOCs) konularından hiçbirine değinilmemiştir. Diğer yandan, öğretim tasarımı modeli geliştirmek için gerekli olan ortam, kaynaklar, öğreti-öğrenci rolleri, değerlendirme ve dönüt, araçlar, materyaller, vb bileşenlerin ne olduğu çalışmada bunların adı geçen modelde nasıl bir yaklaşım ile alınacağına ilişkin herhangi bir bilgi verilmemiştir.  Yanısıra bu çalışmada eğer İngilizce ve özellikle Türkiye'de lisans düzeyinde İngilizce öğrenenler için bir e-öğrenme modeli gerçekleştirilecekse ontolojik bir yaklaşım kullanılması eğer bu ontolojik yaklaşım Web ortamında ise Web-ontolojisine dayandırılması gerekmektedir. Proje önerisinin, içerik geliştirme projesi mi olduğu yoksa mevcut içerikler üzerinden bir araştırma problemine yanıt mı aradığı net değildir. Bütün bu değerlendirmeler ışığında çalışmanın özgün değerinin yetersiz olduğu düşünülmektedir."	1,20
"Projenin amacı, sınıf öğretmeni adaylarının dijital öyküleme yoluyla kurdukları problem etkinliklerini incelemek ve bu etkinliklerin onların problem kurma becerileri üzerine etkilerini belirlemektir.Projenin özgün değerine yönelik açık olmayan durumlar aşağıda sunulmuştur:Projede neye odaklanıldığı net değildir. Dijital öyküleme yoluyla problem kurma etkinlikleri hazırlamak mı, yoksa dijital öykülemenin öğretmen adaylarının problem kurma becerilerine etkilerinin mi incelendiği net değildir.Bunun yanında ""çeşitli boyutlardan dijital öykülemeyle kurulan problemleri incelemekten"" bahsedilmekte. Buradaki çeşitli boyutların neler olduğu ve araştırmanın amacıyla ilişkisi açıklanmamıştır.Çalışmanın amacı ile çalışmanın problemleri tam olarak örtüşmemektedir. Çalışmanın amacında öğretmen adaylarının problem kurma becerilerini dijital öykü oluşturmayla geliştirmek, derste bilgisayar kullanmaya yönelik farkındalık kazandırmak ve teknolojik pedagojik alan bilgilerini artırmaktan söz edilmektedir. Araştırmanın problemleri ise daha çok dijital öykülemeyle problem oluşturmaya yönelik etkinlik/materyal tasarlamaya yöneliktir.Çalışmada net olmayan bir başka durum ise neden ilkokul kazanımlarına yönelik hazırlanan etkinliklerin öğretmen adaylarının problem kurma becerilerini artıracağının cevabının olmamasıdır. Dijital öyküleme ile öğretmen adaylarının problem kurma becerilerinin neden ve nasıl gelişeceği açık değildir.Dijital öykülemenin ne olduğu açık değildir. Çeşitli aşamalardan bahsedilmekte (tasarım aşamasında) ama somut bir örnek üzerinde nasıl yapıldığı açıklanmamaktadır. Dijital öykülemenin mevcut öğretim yaklaşımlarından farkının neler olduğu öneride sunulmamıştır. Bu durum, ilk sunulan proje değerlendirme raporunda belirtilmesine rağmen proje önerisinde bu eleştiriye yönelik herhangi bir değişikliğe ya da eklentiye rastlanmamıştır. İlkokul öğrencilerinin problem kurma yetersizlikleri ile ilgili literatürden bulgulara yer verilirken, öğretmen adaylarının yetersizlikleri konusunda herhangi bir bulguya yer verilmemektedir. Bu konuda öğretmen adaylarının yetersizlikleri ortadan kaldırıldığında öğrencilerin de yetersizliklerinin ortadan kalkacağı şeklinde öneri sahiplerinin dolaylı bir çıkarımda bulundukları tespit edilmiştir. Problem kurma becerisinin digital öyküleme yoluyla nasıl geliştirilebileceği hakkında alan yazına veya kurama dayalı yeterli gerekçeler sunulmamıştır. Problem kurma becerisini geliştirmeye yönelik alan yazında yer alan çalışmalardaki eksikliklerin neler olduğu ve digital öyküleme yöntemini kullanmanın alanyazındaki hangi boşluğu nasıl kapatacağı öneride yer almamaktadır."	1,00
Projenin temel olarak iki amacı bulunmaktadır. İlk olarak matematik öğretmen eğitimcisi yeterlikleri ve bunların göstergeleri Delphi Metodu kullanılarak dört turluk bir süreçte belirlenecektir. İkinci olarak hazırlanan yeterlikler ve göstergeleri kullanılarak Türkiye'deki üniversitelerin eğitim fakültelerinde matematik eğitimi alanında görev yapan öğretmen eğitimcilerinin öz-yeterlik algılarını belirlemeye dönük çalışmalar gerçekleştirilecektir. Projenin özgün değeri, aşağıdaki sebeplerden dolayı yüksek olarak değerlendirilmektedir. Öncelikle ülkemizde öğretmen eğitimcilerini değerlendirebileceğimiz mevcut çerçeveler alanlar arası farkı dikkate almamaktadır. Örneğin, matematik öğretmeni yetiştiren bir öğretmen eğitimcisi ile kimya öğretmeni yetiştiren bir öğretmen eğitimcisi arasındaki farkı ortaya koymamaktadır. Oysaki bu proje kapsamında matematik öğretmen eğitimcilerinin yeterlikleri genel ve alana özgü olarak tanımlanacaktır. Özgün değeri artıran ikinci bir nokta ise dünyada öğretmen yetiştiren kişilerin yeterlikleri üzerine yapılan çalışmaların daha çok ilgili standartların tanımlanması çerçevesinde olup oldukça kısıtlı olmasıdır. Proje kapsamında, belirlenen yeterliklere göre matematik öğretmen eğitimcilerinin yeterlik algıları belirlenip bu algıların farklı demografik özelliklere göre değişiklik gösterip göstermediği incelenecektir. Özet olarak bu proje matematik öğretmen yetiştiricilerinin yeterlik ve göstergelerini belirleyerek ülkemizde bu konudaki ciddi bir açığı kapatabilecek bir projedir. 	4,80
"Proje önerisinde özgün değer bakımından vurgulanan husus değer eğitimine yönelik olarak eski Türk edebiyatı metinlerinden yola çıkılarak yeni metinler üretilmesidir. Öneri metninde değer eğitiminde eski edebiyat metinlerinden yararlanmaya yönelik bazı çalışmaların bulunduğu ancak bunların yetersiz olduğu belirtilmektedir. Yani literatürde değer eğitimine yönelik yeni metinlerle birlikte eski metinlerin de kullanıldığı ortaya konulmuştur. Bu durumda çalışmanın daha önce hiç yapılmayan bir şeyi değil eksik yapıldığı belirtilen bir şeyi yapma iddiasında olduğu görülmektedir. Proje önerisinde, ders kitaplarında Eski Türk Edebiyatı metinlerine az yer verilmesinden dolayı öğrencilere millî ve evrensel değerlerin öğretilmesinde sorunlar yaşandığı belirtilmektedir. Bu yaklaşım, değerler eğitiminin verilmesinde güncel metinlerin yeterli olmayacağı varsayımına dayanmaktadır. Bu yaklaşım tartışmaya açıktır. Ayrıca proje sonucunda değerler eğitimi için hazırlanacak metinlerin etkililiğini değerlendirecek bir planlama olmaması da projenin özgün değerini azaltmaktadır.""Eski Türk Edebiyatı Eserlerinden Üretilen Metinlerin Ortaokul Türkçe Derslerinde Değer Aktarımı Aracı Olarak Kullanılması"" başlığını taşıyan proje önerisinde ""millî değerler"" konusunda bir çerçevenin oluşturulamadığı görülmektedir. Evrensel değerlerin kazanılmasında eski edebiyat metinlerinin kullanılmasının uygun olacağını ortaya koyan araştırma sonuçları öneride belirtilmemiştir. Projeye daha önceki panel raporunda getirilen ""pedagojik çerçeve eksikliği"" sorunu devam etmektedir. Proje önerisi sadece ulusal değil aynı zamanda uluslararası atıflarla desteklenmelidir. Projeyi önerisinde de belirtildiği gibi, 2005 Türkçe Dersi Öğretim Programında hedef değerlere yer verilmemiştir. Bu durum öğretim programı açısından bir eksiklik değil, karmaşayı önlemeye yönelik bir tedbir olarak görülebilir. Ayrıca Türkçe ders kitaplarındaki metinlerin gelenekten kopuk olduğu yönündeki saptamanın bilimsel dayanağının olmadığı düşünülmektedir. Buna ek olarak, geleneğin eski edebiyat metinlerinde aranmasının bilimsel gerekçesi yeterince ortaya konulamamıştır. Etkinlik ve materyallerinin hazırlanmasında yapılandırmacılık, beyin temelli öğrenme, tam öğrenme, çoklu zekâ kuramı gibi öğrenme yaklaşımlarıyla birlikte değer eğitimi yaklaşımlarının esas alınacağı ifade edilmiş, ancak bu yaklaşımların öğretim materyali oluşturulurken nasıl terkip edilebileceği açıklığa kavuşturulmamıştır."	2,00
Görme engelli bireylerin İngilizce öğrenirken kelimelerin yazımı ve okunması sürecinde yaşadıkları problemlerin çözümüne yönelik olarak kelime öğretimini temel alan web ve mobil ortamdan erişilebilir bir platformun geliştirileceği proje önerisi titizlikle hazırlanmış, temellendirilmiş ve planlanmıştır. Özellikle görme engelli bireylere eğitimde fırsat eşitliğinin sağlanması ve bağımsız yaşamın desteklenmesi açısından özgün değeri yüksek bir çalışma olduğu düşünülmektedir.	4,80
"Ortaokul öğrencilerinde Fen-Teknoloji ve Mühendislik Eğitimi odaklı bazı öğrenme çıktılarına erişmeyi amaçlayan proje önerisi, Türkiye'de geliştirilmesi planlanan eğitim modüllerine uygun somut ürünlerin ortaya çıkması açısından önemlidir. Aynı zamanda, öğretmenlerin bütünleştirilmiş eğitim (fen, teknoloji, mühendislik) açısından mesleki gelişimlerine katkı sağlaması ile bu alandaki eksikliğin giderilmesine yardımcı olacaktır. Ancak önceki panel raporunda da vurgulanmış olmasına rağmen, bilimsel sorgulama (scientific inquiry) ile mühendislik tasarım (engineering design) yöntemlerinin teori ve uygulamada nasıl sentezleneceği açıklanmamış olması projenin özgün değerini sınırlandırmaktadır. Ayrıca bunların nasıl bütünleştirileceğini açıklayan “design based modeling” (Penner vd 1989), “engineering for children” (Roth, 1996) yaklaşımlarından söz edilmemiş; “learning by design” (Kolodner vd, 2003) yaklaşımı ayrıntılı olarak açıklanmamıştır. Proje önerisinde Türkiye’de yapılan benzer çalışmalar bulunmasına rağmen bunlara atıfta bulunulmamış, aksine “Proje’de üretilen öğretim materyallerinin Türkiye’de herhangi bir örneği bulunmamaktadır” ifadesine yer verilmiştir. Bir önceki panel raporunda belirtilen geri bildirimler yeterince değerlendirilmemiş, buna gerekçe olarak da sık sık projenin 20 sayfa ile sınırlı olması vurgulanmıştır."	2,60
Proje önerisi, ortaöğretim matematik öğretmeni adaylarının matematiğe, matematik öğrenim ve öğretimine mevcut bakış açılarını belirlemeyi ve var olan bakış açılarından ilerlemeci bakış açısına geçiş sürecinin doğasını ve karakteristik özelliklerini incelemeyi amaçlamaktadır. Proje öğretmen eğitimi özelinde matematik eğitimi alanına özgün değer katabilecek nitelikler taşımaktadır.Ülkemizde öğretmen yetiştiren kurumlar, yeni öğretim programlarının gerektirdiği yeterliklere sahip öğretmen yetiştirme gayretlerini yerel olarak yürütmektedir. Ancak sistematik bir şekilde nasıl daha iyi öğretmenler yetiştirebileceğini ve farklı uygulamaların öğretmen adayları üzerindeki etkilerini inceleyen çalışmalar henüz yapılmamıştır. Önerilen çalışmanın Özel Öğretim Yöntemleri ve Öğretmenlik Uygulaması dersleri için ortak bir çerçeve oluşturmayı planlaması ülkemizdeki öğretmen eğitimi adına olumlu bir adımdır. Ayrıca çalışmanın kavramsal çerçevesi uygun bulunmaktadır. Öğretmen adaylarına matematik öğretimine ilerlemeci bir bakış açısı ile bakma fırsatı sunacak olması ve bu süreci inceleyecek olması ise çalışmanın öğretmen eğitimine özgün katkılarından birisidir. Genel olarak proje önerisinde pek çok teorik çerçeveden yararlanılmış, bu teorik çerçeveler karışık olarak sunulmuş, bazı teorik çerçevelerin detaylarına girilmemiş (örn. Kısaca açıklanan ve süreçlerinde benzer örnekler verilerek farkının projedeki önemi hakkında bilgi verilmemiş olan Nicel operasyon ve sayısal operasyon ile mantıksal-matematiksel empririk öğrenme, HLT, kavramsal analiz teorik çerçevesi) ve hatta terimlerin Türkçe karşılıkları ulusal alanyazındaki kullanımlarından da farklı olarak ifade edilmiştir (örneğin Rowland’ın dörtlü bilgi çerçevesinin kategorilerinin isimleri gibi). Ayrıca gerekçede ifade edilen etkinlik analiz rehberi ve öğretmenlik uygulaması bölümünde anlatılan ders planı modeli ile Account of Practice daha detaylı açıklanmalıdır. 	3,83
"Tasarımcıların işbirliği sırasındaki konumlarının ve kullanılan temsil sistemleriyle olan etkileşimlerinin bilişsel süreçlere olan etkisini somut verilerle ortaya koymayı amaçlayan bu çalışma, tanımladığı araştırma alanına katkıda bulunacak niteliktedir. Proje önerisi, yüksek bant iletişim ve ileri tasarım teknolojilerini kullanırken bilişsel tasarım alanının özgün yönlerine odaklanmakta;  biliş ve iletişim süreçlerini araştırmak için yeni bir kodlama sistemi geliştirmeyi amaçlamaktadır. Çalışmanın, çeşitli tasarım araçlarını bu yönlerden araştırmış benzer çalışmalarla ilişkilendirilmesi projenin özgün değerine olumlu katkı yapacaktır."	4,20
"Proje önerisinde akademik mimari kültürün oluşturulması ile ilgili ilkelere dayalı bir rehber oluşturulması amaçlandığı belirtilmektedir. Bu amaçla, proje önerisi, Türkiye'de yeni kurulmuş ve gelişmekte olan mimarlık okullarındaki akademik kültürün gelişmesine yönelik bir araştırmayı hedeflemekte ve bu araştırmanın sonucu olarak da bir ilkeler listesi hazırlanmasını öngörmektedir. Mimarlık Yüksek Öğretiminde ""akademik kültür"" başlığı altında bir araştırma alanının tanımlanmış olması önemli olmakla birlikte,  proje önerisi özgün ve bilimsel bir araştırma niteliği taşımaktan çok bir tür fikir ve deneyim derlemesi niteliğindedir. Konuyla ilgili akademik yazından çok öznel görüş ve algılardan yola çıkılması nedeniyle hazırlanan metni özgün değer ölçütü açısından değerlendirmeye elverişli bir kavramsal çerçeve bulunmamaktadır.Daha önceki panel raporunda vurgulanan, “proje önerisinin araştırılabilir nitelikli soruları sormadığı ve bunlarla ilgili yöntemler geliştirmediği” yönündeki eleştirilerin gereği yerine getirilmemiştir."	2,20
Projenin özellikle büyük şehirlerde büyük bir sorun alanı haline gelen otopark konusuna çözüm arayışları içerdiği, bu konunun sürdürülebilir ulaşım sistemleri açısından büyük önem taşıdığı, proje kapsamında büyük ölçekli otopark alanlarının değişen araç boyutları, park etme senaryoları ve sürücü algılarını dikkate alarak analiz edip ülkemiz özelinde yeni ve esnek otopark tasarım standartları oluşturulacağı belirtilmektedir.Otopark standartları üzerine evrensel çözümler üretme amacı net ve anlaşılır olsa da “ülkemize özel” bir çalışma yapmadan önce, ülkemizde sürücü davranışlarının diğer ülkelerdeki davranış kalıbından ne ölçüde farklılık gösterdiği, ya da genelde bir farklılık olup olmadığı sınanmalıdır. Diğer taraftan tek tip toplu otopark alanı düzenlemesi üzerinde yapılacak olan alan çalışmasının esnek çözüm üretimine sağlayacağı katkı sınırlıdır. Farklı otopark düzenlemelerinde engelleyici olarak çok daha fazla değişken mevcuttur. Oysa öneride  sadece kolon, duvar, sağ yön sol yön gibi değişkenlerin dikkate alınması projenin özgün değerini olumsuz yönde etkilemektedir. 	2,33
"Proje; Safranbolu Bölgesi'nin daha geniş bir coğrafi içerikte, çevre yerleşim birimleriyle birlikte ele almayı, daha kapsamlı bir kültürel miras sorunsalı içinde incelemeyi çevre yerleşimlerdeki mimari mirasın tespitini, belgelenmesini, korunmasını ve sivil mimarlık konusunda yaygın bir toplumsal duyarlılık oluşturmayı amaçlamaktadır. Kültür düzleminde önemi tartışılamayacak kadar aşikâr olsa da öneri metni incelediğinde mevcut haliyle projenin bir arşivleme çalışması olmanın ötesine geçemediği, bilimsel anlamda özgün ve yaratıcı/yenilikçi öneriler sunamadığı ve koruma disiplini ve sorunsalına metodolojik, kavramsal ve kuramsal açıdan özgün katkı yapamayacağı düşünülmektedir. Önerinin araştırma-geliştirme projelerinde aranan ""yeni bilgiler üretilmesi, bilimsel yorumların yapılması veya teknolojik problemlerin çözümlenmesi"" yönünde ne ölçüde özgün olduğu tartışmalıdır. Bu haliyle öneri, bir araştırma projesi olmaktan çok, kapsamlı ve değerli bir tespit, belgeleme ve envanter çalışması niteliğindedir.Projenin daha önce sunulan halinin üzerine yapılan değişiklikler, projenin özgün değer, kavramsal çerçeve, yöntem ve kuramsal bakış açısı konusundaki temel problemlerine çözüm getirecek nitelikte değişiklikler değildir.   "	1,17
"Proje önerisi metodolojik bir çalışmadır. Projede, mevzuatın ve gelişim sürecinin değerlendirilmesi, mevcut yapı stokunda mevzuat-yapı ilişkisinin araştırılması ve Değirmendere Beldesi özelinde yer, kimlik ve binaya özgü özelliklere dayalı ölçülebilir, denetlenebilir, sorgulanabilir bir sistem için uygulanabilir bir altlık oluşturulması hedeflenmektedir. Ne var ki; Göç ve kültürel birikimle doğrudan ilişkili yerel kimlik ve binaya özgü özelliklerin değerlendirmesi konusunda gerekli kavramsal, kuramsal ve ampirik çerçeve kurulmamış ve ölçütler geliştirilmemiştir.Ağırlıkla kamu binalarının sakınımı ile ilgili 2007 mevzuatının konut yapılarının değerlendirilmesi açısından işlevsel bir çerçeve oluşturduğunu ileri sürmek zordur. Diğer taraftan yapısal sistem özellikleriyle ilgili bu mevzuattan, [proje metninde öngörüldüğü üzere] konut yapılarının tasarımına, dayanıklılığına, mimari özelliklerine ve kimlik boyutlarına ilişkin ipuçları elde etmek mümkün görünmemektedir.Sınırlı bir yerel çalışma niteliği taşıyan bu araştırmadan elde edilecek sonuçların daha çok yerel özelliklere ışık tutması beklenir. Bu nedenle bir yerel araştırmanın daha sonraki benzer araştırmalara sorgulanabilir bir altlık oluşturma hedefi gerçekçi görünmemektedir. Bu nitelikte bir yerel araştırmanın öncelikle genel bir keşifsel araştırma ardından temsiliyet düzeyi irdelenerek seçilmesi beklenir.Proje önerisinin daha önce bu bölge için yapılmış benzer bir projenin devamı olduğu anlaşılmaktadır. Fakat proje önerisinin hangi noktalarda, hangi ölçütlerle, hangi araştırma sorularıyla önceki projeden ayrıldığı konusu açıklığa kavuşturulmamıştır."	2,33
Proje, konusu itibariyle önemli görülmüştür. Bununla birlikte proje önerisinde problem alanyazından yeterince yararlanılarak ortaya konulmamış, bilgiler çoğunlukla sınırlı sayıda kaynaktan yararlanılarak sunulmuştur. Proje önerisinde gönüllü danışmanlık ve denetleyicilikten ne kastedildiği yeterince açıklanmamıştır. Proje kapsamında geliştirilmesi planlanan programı tamamlayan bireylerin hangi gruplara, nasıl hizmet vereceği ve hizmetin içeriği belirsizdir. Projenin kavramsal/kuramsal çerçevesi güçlü şekilde yapılandırılmamış ve gerekçeler iyi temellendirilmemiştir.Farklı alanlarda gönüllülük için farklı tür bilgi, beceri, farkındalık ve deneyime ihtiyaç duyulabilir. Örneğin arama-kurtarmada gönüllü danışmanlık ve denetleyicilik yapan kişilerle yaşlı bakımı için gönüllü danışmanlık ve denetleyicilik yapan kişilerin bilgi, beceri ve farkındalıklarının farklılaşması beklenebilir. Benzer şekilde, müzelerde gönüllü çalışmak ve gönüllü trafik denetleyiciliği yapmak gibi genel bilgi ve becerilerin kullanılabileceği bir alanda gönüllü danışmanlık ve denetleyicilik yapmak görece daha kolaydır. Fakat çocuk bakımı, hasta bakımı, arama-kurtarma gibi özel bilgi, beceri ve farkındalık gerektiren alanlarda danışmanlık ve denetleyicilik yapmak çok daha zordur. Bu çeşitlilik proje önerisine yansıtılmamıştır. Çalışmaya sadece öğretmen adaylarının alınmış olması ve farklı alanlardaki bireylerin alınmamış olması da gönüllülük hizmetlerinin doğasına uygun değildir.Proje kapsamında geliştirilmesi planlanan öğretim programının içeriği, gerekçesi ve değerlendirme sürecinin işevuruk bir şekilde açıklanmamış olması özgün değerini düşürmektedir. 	1,80
"Proje önerisinde, sorgulamaya dayalı öğrenmenin öğretmen adaylarının sorgulama becerilerine, bilimsel süreç becerilerine ve üstbilişsel farkındalıklarına etkisinin incelenmesi ve verilerin EEG ölçümleriyle ilişkilendirilmesi amaçlanmaktadır. Projenin yapılma gerekçesi, alan yazında bir öğretim yönteminin beyin fonksiyonlarına etkisinin EEG ile belirlenmesine yönelik herhangi bir çalışmanın bulunmadığı tespitine dayanmakta olup, buradan hareketle de proje önerisinde EEG’nin bu amaçla bir ölçme-değerlendirme aracı olarak kullanılabilirliğinin saptanması hedeflenmektedir. Bu yönüyle proje önerisi öğrenme sürecinin değerlendirilmesi açısından önemli bir katkı sunabilir. Ancak, projede bir amaç karmaşası olup çok sayıda birbirleriyle ilişkilendirilmeyen değişken yer almaktadır. Bu durum, projenin özgün değerini sınırlandırmaktadır.İlk olarak, proje başlığında, sorgulamaya dayalı öğrenmenin öğretmen adaylarının sorgulama becerileri, bilimsel süreç becerileri ve üstbiliş farkındalık düzeylerine etkisinin EEG ölçümleriyle ilişkilendirileceği anlaşılmaktadır. Oysa projenin problem cümlesinde, sorgulamaya dayalı öğrenmenin, öğretmen adaylarının sorgulama becerileri, bilimsel süreç becerileri ve üstbilişsel farkındalık düzeyleri ile beyin fonksiyonlarına etkisinin inceleneceği ifade edilmektedir. Bu iki temanın birbirlerinden farklı olduğu görülmektedir.Ayrıca, projenin alt-problemleri incelendiğinde, ilk üç alt-problemde sorgulamaya dayalı öğrenmenin gerçekleştirileceği deney grubu ve mevcut programın uygulanacağı kontrol grubunun öğretim sonrasında sorgulama becerileri, bilimsel süreç becerileri ve üstbiliş farkındalık düzeyleri arasında anlamlı bir farklılığın olup olmadığının inceleneceği belirtilmektedir. Bu yönüyle proje, sorgulamaya dayalı öğretim yöntemi hakkında gerçekleştirilen halihazırda yapılmış çalışmalara benzer bir deneysel çalışmaya dönüşmüştür. Beşinci alt-problemde ise proje başlığında ve içeriğinde bulunmayan bir hedeften bahsedilmektedir. Bu alt-problemle, deney ve kontrol gruplarındaki katılımcıların öğrenme stilleri ile beyin fonksiyonları (EEG) ölçümleri arasındaki ilişkinin inceleneceği ifade edilmektedir. Alt problemlerde kontrol grubunda mevcut programla ne kastedildiği açık değildir. Çünkü mevcut program da sorgulamaya dayalı öğretimi kapsayabilir. Bu nedenle kontrol grubundaki mevcut program açıklanmalıdır. Projede, ayrıca, sorgulamaya dayalı öğretim yönteminin nasıl kullanılacağına dair bir tutarsızlık söz konusudur. Projenin bir yerinde sorgulamaya dayalı öğretim yönteminin 5E modeline göre tasarlandığı, başka bir yerinde ise bu yöntemin katılımcıların öğrenme stillerine dayalı olarak uygulanacağı belirtilmektedir. Ancak, projede katılımcıların öğrenme stillerinin sadece ölçüleceği, etkinliklerin ise bu stillere dayalı olarak işlenmeyeceği anlaşılmaktadır. Dolayısıyla, katılımcıların öğrenme stillerine ilişkin EEG ölçümlerinin ne maksatla ve nasıl yapılacağı net değildir.Proje önerisinde çok sayıda araştırma probleminin birbirleriyle ilişkilendirilmediği ve alanyazın tarafından desteklenmediği görülmüştür. Ayrıca EEG ölçümlerinin bu projede işlevsel olarak nasıl kullanılacağı/değerlendirileceği ve getireceği katkı yeterince açıklanmamıştır.Araştırmada EEG kullanılmasının planlanmasının yeni bir uygulama olduğu söylenebilir. Fakat proje önerisinde EEG cihazının bir ""ölçme-değerlendirme"" aracı olarak eğitim boyutunda nasıl kullanılacağı ve değerlendirme ölçütleri net değildir. Bu konuyla ilgili yeterince bir alanyazın sentezi yapılmadığı görülmektedir.Proje önerisinde yer alan ""Böylece, ileriki aşamalarda bireylerin bu beceri ve özellikleri direkt olarak EEG ile saptanabilecektir."" ifadesi oldukça iddialıdır. Öneride bu alandaki çalışmaların kısıtlı olduğu belirtilmektedir. Diğer taraftan, bu araştırmalar proje önerisinde net biçimde sunulmamaktadır. "	1,60
Proje kapsamında TEOG sınavıyla ilgili öğretmen, yönetici ve öğrencilerin karşılaştıkları sorunların belirlenip ve bu sorunlara çözüm önerileri getirilmesi planlanmaktadır. Öğretmen, yönetici ve öğrencilerin yanı sıra neden diğer olası paydaşların kapsama alınmadığı konusunda gerekçelendirme yapılmamıştır. Bu çerçevede çok sayıda değişkene (cinsiyet, gelir düzeyi vb.) atıfta bulunulmuş ancak bu değişkenlerin araştırma konusu için önemi hakkında yeterli bilimsel argüman sunulmamıştır. Ayrıca merkezi sınav sistemlerinin değerlendirilmesiyle ilgili ülkemiz ve başka ülkelerde gerçekleşen önemli çalışmalara yer verilmemiş ve benzeri problemlerin yöntemleri, bu çalışmaların sonuçları irdelenmemiştir.	2,00
Projede problem uygun bir şekilde tanımlanmış, alanyazın kritik bir gözle analiz edilmiştir. Her bir değişken ve değişkenlerin birbirleriyle ilişkileri ele alınmıştır. Kültürlerarası bir çalışma olması dolayısıyla literatüre önemli bir katkı sağlayabilecektir. Çalışmanın önemi yeterli şekilde açıklanmıştır. Projede hem anne hem de babaya bağlanma düzeyleri ve ontolojik iyi oluş kavramlarının bir arada ele alınacak olması önemli bir katkı niteliğindedir. Ancak kültürlerarası bir karşılaştırmanın yapılacağı bu araştırmada neden Fransa’nın seçildiği gerekçelendirilmemiştir. Özerklik gelişim algısı kavramı benlik kurgusu kavramı üzerinden açıklanmış, ikisi arasındaki kavramsal bağlantılar yeterince vurgulanmamıştır. 	4,40
Proje önerisinde, interaktif oyun platformu (Eğlenceli Çocuk Aktivite Oyun Platformu, EÇAP) kullanılarak okul öncesi dönemdeki çocukların biyomotor yetilerini (çeviklik, denge, koordinasyon, sürat, patlayıcı kuvvet) ve bu yaş grubuna özgü temel kavram (renk, şekil, sayı, boyut, miktar, benzerlik, zıtlık vb.) öğrenimini eşzamanlı olarak geliştirilmesi amaçlanmaktadır. Bu amaca bağlı olarak, belirtilen becerilerin tümünün özel bir bilgisayar oyun platformu olan EÇAP ile geliştirilmeye çalışılacak olması projenin özgün yönünü oluşturmaktadır. Proje önerisinde belirtildiği üzere okul öncesinde bu tür çalışmalar oldukça az sayıdadır. Ancak, projede bahsi geçen becerilerin geliştirilmesine ve kavram öğrenimine yönelik hazırlanması planlanan senaryolar detaylı olarak sunulmamış ve özellikle 2013 okul öncesi eğitim programında yer verilen 60-72 aylık çocukların motor gelişim özellikleri dikkate alınarak düzenlenmemiştir. Ayrıca, alanyazın taramasında sunulan çalışmalar genellikle okul öncesi dönem çocuklarını içermemektedir. Bu nedenle okul öncesi dönemde yapılan Interaktif Bilgisayar Oyunlarının (İBO) çocukların fiziksel etkinlik düzeylerini arttırıp arttırmadığına ilişkin araştırma bulguları yeterince sunulmamıştır. Özellikle bu iki durum projenin özgün değerini zayıflatmaktadır.	3,00
Önerilen projede, Türkiye’de, okul öncesi öğretmenleri için e-mentörlük yaklaşıma dayalı tasarım tabanlı e-MENTE: OÖÖ programının geliştirilmesi ve etkililiğinin sınanması amaçlanmaktadır. e-MENTE: OÖÖ programı kullanılarak menti ve mentör arasında web ortamında gerçekleştirilecek eğitimlerle mevcut hizmet içi eğitimlere alternatif ve aynı zamanda destekleyici bir öneri sunulmaktadır. Öneride de detaylı bir şekilde ele alındığı gibi, bir çok öğretmen, hizmet içi eğitim seminerlerinden kapsamlı bir şekilde fayda sağlayamamakta, zaman, mekan ve motivasyon düşüklüğü gibi sebeplerden ötürü bu seminerlere katılım gösterememektedir. Önerilen araştırma bu yönüyle özgün bir değere sahiptir. 	4,60
Projenin, üzerinde tartışmaların yoğun olduğu araştırma ve yayın etiği konusu üzerine odaklandığı için önemi bulunmaktadır. Ancak ülkemizdeki temel problem etik konuların bilinmemesi veya yasal temelin olmaması değil ilgililerin duyarsızlığından kaynaklanmaktadır. Bu nedenle projede geliştirilecek eğitim programının hedef ve konu/kapsamı ihtiyaç duyulandan daha farklı bir boyuta odaklanmaktadır. Ayrıca, çalışmanın Milli Eğitim Bakanlığı veya Sağlık Bakanlığı tarafından düzenlenen hizmet-içi programlarından farkının ne olacağı ve sürekliliğinin nasıl sağlanacağı açıkça ortaya konulmamıştır. Diğer taraftan, yapılan alanyazın analizinde araştırma ve yayın etiği eğitimi programlarının olup olmadığı değerlendirilmemiştir. Projenin var olan hangi boşluğu dolduracağı konusunun açıklığa kavuşturulması yerine mevcut kursların standardize ve sürekli olmadığı, yerel olduğu gibi genel ifadeler ön plana çıkarılmıştır. Bütün bu nedenlerle projenin özgün değeri sınırlıdır.	1,40
"Önerilen projede okul öncesi öğretmenlerinin derslerinde kullanacakları dijital hikaye oluşturma yazılımının geliştirilmesi ve yazılım ve kullanımı hakkında öğrenci ve öğretmen görüşlerini değerlendirilmesi amaçlanmaktadır. Geliştirilecek dijital hikaye uygulaması ile mevcut uygulamalar (movie maker ile veya photostory ile hazırlanan hikayeler) kıyaslanarak üstünlüğü yeterince ortaya konulmamıştır. Literatürde kullanılan teknolojiden çok teknolojinin nasıl kullanıldığının öğrenmeyi destekleyeceğine vurgu yapılmaktadır. Öneride yazılımın eğitsel amaçlı nasıl kullanılacağı açıklanmamıştır. Ek olarak, okul öncesi eğitimi pratikleri, çocuk gelişimi ve pedagojik yaklaşımlar ve ilkeleri ile uyumlu olmayan bir dilin proje önerisi boyunca yaygın kullanımı da projenin özgün değerini düşürmektedir.Proje önerisinde, dijital öyküleme ile ilgili çeşitli araştırmalara değinilmesine karşılık, dijital öykülemenin okul öncesi dönemde bilim eğitiminin amaçlarını desteklemede ne kadar etkili olabileceğini ortaya koyan bilimsel bir açıklamaya rastlanmamıştır. Okul öncesi sınıflarında çocukların kendi öykülerini oluşturma fırsatlarının sadece kalem-kağıt-kukla ile sınırlı olduğu; çocukların ses ve görüntü kaydı, bilgisayar gibi teknolojileri kullanarak kendi öykülerini oluşturmalarına fırsat verilmediği iddia edilmiş ancak herhangi bir alanyazın desteği sunulmamıştır. Okul öncesi eğitimde bilim etkinlikleri, öyküye dayalı öğrenme ve okul öncesi eğitimde teknolojinin kullanımı ile ilgili olarak çok sınırlı sayıda alanyazın bilgisi sunulmuştur. Ayrıca, günümüzde ipad veya ipod gibi mobil cihazların çocuklar tarafından kullanılması ile ilgili karşıt görüşler; bu tür teknolojilerinin çocuklar üzerindeki olumsuz veya olumlu etkilerini ortaya koyan araştırma bulguları neredeyse hiç tartışılmamıştır. Yukarıda belirtilen hususlar önerinin özgün değerini zayıflatmaktadır."	2,20
Proje önerisinde, öğrenme stratejileri ve aktif öğrenme metotları hakkında ilkokul ve ortaokul öğretmenlerine hizmet-içi eğitimler sağlanarak sınıf içerisinde etkili şekilde kullanmaları amaçlanmaktadır. Öğretmenlerin sekiz alanda (öğretmen liderliği becerisi, kavram haritası metodu, nedensel etkileşim diyagramları, yüksek sesle düşünme protokolleri ve teknolojileri, grup-içi akran çalışma modeli, eleştirel düşünme ve problem çözme stratejileri ve eylem araştırma, ölçme ve değerlendirme teknikleri) uzmanlaşmaları hedeflenmektedir. Proje önerisinde bir önceki değerlendirme sürecinde yapılan öneriler çerçevesinde gerekli düzeltmelerin çoğu yapılmıştır. Ancak alan yazında yapılması planlanan bu çalışmanın alana hangi açıdan özgünlük kattığı ve diğer benzer çalışmalardan farkının ne olduğu özellikle 2010 sonrası yapılan çalışmalara atıflar yapılarak ortaya konulmamıştır. Projede pek çok boyut detaylara inilmeden ele alınmış olup,  hangi boyutun ne tür bir özgünlük sağladığına vurgu yapılmamıştır. Proje önerisinde, “farklı öğretim yöntemleri ve araştırma yöntemlerini sistematik biçimde bir arada ve aynı hedef için kullanması açısından bu çalışmanın özgün bir değeri vardır” ifadelerine yer verilmesine rağmen araştırmada bir sistematiklik gözükmemektedir. Belirlenen sekiz hedefin bir sınırlaması ve açıklaması söz konusu değildir. Proje önerisinde birçok kavram ve alan birbiriyle ilişkilendirilmeden sunulmuş, sonuçta bütüncül ve sistematik yapı ortaya çıkmadığı görülmüştür. Sekiz alanının her birinin mevcut kendi içinde özgün değere ne katkı sağlayacağı konusuna değinilmemiştir. Proje önerisine yeni olarak eklenen “lider öğretmenlik” kavramı projenin diğer kavramlarıyla ilişkilendirilmeden sunulmuştur.	2,25
Önerilen proje 21. yüzyılın önde gelen sağlık sorunlarından biri olan obezite ile mücadelede erken müdahalenin önemine vurgu yapmasından dolayı önemlidir. Obezitenin önlenmesi konusunda ülkemizde sınırlı sayıda deneysel müdahale çalışmasının var olması açısından söz konusu proje alan yazına bu açıdan önemli katkıda bulunması bakımından özgün olarak değerlendirilebilir. Ancak bu alışkanlıkları oluşturmada en etkili müdahalenin HIP HOP Anne ve Çocuk Eğitim Programı olduğuna ilişkin ikna edici kanıt ve argümanlar sunulmamaktadır. Obeziteyi önlemede etkili olabilecek bir müdahale programının neler içermesi gerektiği, annelerin neden programa dahil edilmesi gerektiği bilimsel bulgular ışığında - önceki değerlendirme raporunda da belirtilen- tartışılmamıştır. Yurt dışında okul öncesi dönemde obeziteyi önlemek için uygulanan farklı programlardan bahsedilmiş ve bu programlar arasından HIP HOP programının seçilme gerekçesi olarak süresinin diğerlerine göre kısa olması gösterilmiştir. Bu gerekçe projenin özgün olduğunu göstermede yeterli değildir. Bununla birlikte, “çocukların estetik değerlerinin desteklenmesi, bireylerin yaşam kalitesinin artırılması, ülke ekonomisine katkı sağlanması” gibi ölçülebilirliği zor hedeflerin nasıl ölçülebileceği yöntemsel olarak ayrıntılı bir şekilde ortaya koyulmaması bu çalışmanın özgün değerini azaltmaktadır.   Ayrıca, programın özellikle Amerika’daki bazı obeziteyi önleme programlarına göre, süre, aile odaklı olması ve çocukların BKI değerlerinin düşürülmesinde etkili olduğu vurgulanmıştır. Ancak programın Türkiye’deki mevcut Okul Öncesi Eğitim Programı’ndaki hangi eksikliği gidereceği ve seçilen HIP HOP programının mevcut programa nasıl entegre edilebileceği konusunda yeterli açıklamaların olmaması da özgün değeri olumsuz yönde etkilemektedir. 	2,80
Çevrim içi psikolojik danışma konusu ülkemizde oldukça yeni bir araştırma alanıdır. Geleneksel (yüz yüze) psikolojik danışma ile etkililiğinin karşılaştırılması da henüz ülkemizde yapılmış değildir. Bu nedenle projenin özgün değerinin yüksek olduğu düşünülmektedir. 	4,40
Proje önerisinde öğrencilerin bilim insanı, bilimsel yöntem ve bilimsel ürün hakkındaki anlayışlarının geliştirilmesi için didaktik yöntem yerine mini belgesel hazırlama yöntemine başvurulması olumlu değerlendirilmiştir. Öğrencilerde bilime ve bilim insanına yönelik algı yanılgıları olabilmektedir. Bu algıları düzeltmeye yönelik bir çalışma olarak bu araştırmanın özgün olduğu düşünülmektedir. Doğrudan öğretim yerine uygulamaya dayalı bir öğretim yönteminin kullanılacak olması önemlidir. Projede “mini belgesel hazırlama” bir model olarak sunulmuş olmasına karşın bu model yeterince açıklanmamıştır. Örneğin mini belgesel hazırlamanın bir proje ödevinden farkı açık değildir.  Projenin bilimsel okur-yazarlığın gelişimini sağlayacağı belirtilmekle birlikte hazırlanan belgesellerin bu etkiyi nasıl sağlayacağı yeterince tartışılmamıştır. Ayrıca üstün zekalı ve yetenekli öğrencilerde fen ve bilim eğitimi alanında yapılan çalışmaların yetersiz olduğu söylenmektedir. Oysa yurt içi alanyazın tarandığında pek çok çalışmanın yapıldığı görülecektir. Proje önerisinde araştırma grubunu oluşturan üstün zekalı ve yetenekli öğrencilerin seçilme gerekçelerinin belirtilmemiş olması projenin özgün değerini düşürmektedir. Bilim ve sanat merkezlerinin sahip olduğu olanakların aynı olmaması ve bu modelin çeşitli ekip ve ekipmanlar gerektirmesi dikkate alındığında, çalışmanın farklı merkezlerde uygulanabilecek sürdürülebilir bir model ortaya koymayacağı düşünülmektedir.	2,20
Proje, özel eğitim uygulama merkezlerindeki müzik derslerine ilişkin ders kitabı eksikliğini gidermek, zihinsel yetersizliği olan öğrencilere yönelik öğretim materyali hazırlamak açısından önemlidir. Ancak projenin amacının, müzik aracılığıyla sosyal beceri geliştirme ve problem davranışları azaltmaya yönelik bir eğitim programı geliştirmek mi olduğu yoksa özel eğitim uygulama merkezlerinde uygulanabilecek müziksel aktiviteler modülü geliştirmek mi olduğu belli değildir. Bir eğitim programının temel ögeleri (hedefler, içerik, öğrenme-öğretme yaşantıları ve değerlendirme) dikkate alındığında önerilen modüle ilişkin açıklamalar yetersizdir. Eğer amaç modül geliştirmekse modülün program geliştirme ilkelerine uygun olması ve değerlendirmenin kazanımlara uygun olarak yapılması gerekmektedir. Eğer amaç müzik aracılığıyla sosyal beceri eğitimi ise amaçların çocukların düzeyine uygun olarak seçilen sosyal becerilere ve sıkça rastlanan problem davranışlara yönelik olması beklenir. Projenin genel amacı ile alt amaçları arasında tutarlılık bulunmamaktadır. Sosyal beceri geliştirme ve problem davranışların azaltılmasına yönelik alanyazına yer verilmesine rağmen zihinsel engelli öğrencilerde bu becerilerin müzik aracılığıyla elde edilmesine yönelik alanyazından bahsedilmemiştir. Proje önerisinde Konu, Kapsam ve Literatür Özeti bölümünde müzik aktiviteleri ve müzikle terapi kavramları arasında bir ayrım yapılmamıştır. Projenin, yurt içi ve dışında yapılan çalışmalardan farkının ne olduğunun açıklanmamış olması projenin özgün değerini düşürmektedir. Projede modülün içeriğinde yer alan müziksel aktivitelerle sosyal becerilerin gelişimi ve davranışsal sorunların azaltılması arasında ilişki kurulmamıştır. 	1,60
"Önerilen proje, Yapılandırılmış Keşfetme Süreci çerçevesine dayanan bir mesleki gelişim programının, bu programa katılan ortaokul matematik öğretmenlerinin ve bu öğretmenlerin öğrencilerinin geometrik düşünmelerindeki gelişmeye etkisini incelemeyi hedeflemektedir. Önceki panel raporunda belirtildiği gibi, önerilen çalışma Driscoll ve arkadaşları (2010) tarafından öğretmenlerle yapılan çalışmaların üzerine yapılandırılmıştır. Çalışmanın farklı bir kültürde yürütülecek ve öğrenci başarısı ile düşünme düzeyleri üzerindeki etkiyi inceleyecek olması çalışmayı özgün kılmaktadır. Projenin amaçları arasında öğretmenlerin geometri bilgileri, geometrik düşünmeleri, ikna edici açıklama yapma becerileri ve geometri derslerindeki sınıf içi uygulamalarının öğrencilerinin düşünüşleri üzerine düşünmelerine etkisinin incelenmesi; projenin özgün değerini artırmaktadır. Konu, kapsam ve literatür özetinde geometri öğretimi başlığı altında Van Hiele geometrik düşünme modeli ve Zihnin geometrik alışkanlıkları tanıtılmıştır. Zihnin geometrik alışkanlıkları gibi alanyazına yeni girmiş bir teoriye/modele yer verilmesi oldukça önemli bulunmuştur. Ancak Van Hiele geometrik düşünme modeli ile zihnin geometrik alışkanlıkları birbirlerinden farklı modellerdir. Dolayısıyla bu projede bu modeller arasında nasıl bir bağlantı kurulduğu detaylı olarak açıklanmalıdır. Üstelik yöntem bölümünde katılımcı öğretmenlerin öğrencilerinin geometrik düşünme düzeylerinde değişimi belirlemek amacıyla van Hiele geometri testinin ön ve son test olarak kullanılacağı ifade edilmektedir. Bu proje önerisinde öğretmenlerin hizmet içi eğitimlerinin Van Hiele modelinden ziyade zihnin geometrik alışkanlıklarına dayalı olarak verileceği de görülmektedir. Öğrencilerin geometrik düşünmelerinin değişimini belirlemek için Van Hiele testi kullanılırken öğretimler zihnin geometrik alışkanlıklarına dayalı olarak gerçekleştirilecektir. Bilindiği gibi Van Hiele geometrik düşünme modelinde düzeyler arası geçiş için gerçekleştirilecek öğretimlerde de bazı aşamalar bulunmaktadır. Dolayısıyla bu noktada her iki model arasındaki bağlantının tartışılmamasından doğan bir karmaşa mevcuttur. Bu karmaşa projenin özgün değerini zayıflatmaktadır.   "	3,67
Proje kapsamında, ergenleri ve onların anne-babalarını ve öğretmenlerini sağlıklı internet kullanımı konusunda bilgilendirmek, bilinçlendirmek ve farkındalık oluşturmak, ergenlerin internet kullanım davranışı ve problemli internet kullanım örüntülerini belirlemek ve bu örüntü doğrultusunda problemli internet kullanım davranışlarını önlemeye yönelik rehberlik programı ve etkinlikleri geliştirmek ve uygulamaya yönelik çalışmaların yapılması planlanmaktadır. Yapılması planlanan çalışma medya okuryazarlığı kapsamında yapılmış olan çalışmalara benzediği görülmekte ancak önleyici bir programın ortaya konulmasının planlanmış olması önemli görülmektedir.Proje kapsamında ergenlerde problemli internet kullanma davranışlarının görüşme ve tarama yöntemiyle belirlenmesi, elde edilen bulgular ışığında bir psiko-eğitim programının geliştirilecek olması ve bu programın etkililiğinin sınanacak olması projenin özgün yönüdür.  Ancak problemli internet kullanımıyla ilgili yurt içi ve yurt dışından çok sayıda araştırmanın yapılmış olması projenin özgün değerini düşürmektedir. Ayrıca 2 aşamalı olarak planlanan araştırmada ağırlıklı olarak konferans/seminer/çalıştay, vb. eğitim çalışmalarının yer alması projenin ar-ge projesi olma niteliğini zayıflatmaktadır. Proje konusunun, proje ekibinin aynı konuda yapmış olduğu çalışmalardan farkının ne olduğunun açıkça ortaya konmamış olması da özgün değerini düşürmektedir.	2,80
Proje önerisinde daha çok öğretmenlere (hizmet-içi eğitim ve çıkacak dokümanlarla), öğretmen adaylarına ve öğretim programına (alternatif öğretim yöntemleriyle) katkı sağlayacağı vurgulanmaktadır. Yalnız alan yazına olan katkısından bahsedilmemektedir. Proje önerisinde ulusal ve uluslararası alan yazında 2010 sonrası yapılmış sadece iki akademik çalışmaya atıf yapılmıştır. Bu nedenle proje önerisi güncel bilimsel eksiklikleri ve problemleri ortaya koymakta yetersiz kalmaktadır. Güncel sorunlar titizlikle tespit edilemediği için, projenin olası eksikliklerin giderilmesi veya problemlerin çözümüne yönelik özgün ve yaratıcı/yenilikçi öneriler sunma olanağı oldukça sınırlıdır.Seçilen konu çalışılması gereken bir konudur. Fakat araştırma tasarımı ve süreci konunun özgünlüğünün ortaya konulmasını olumsuz etkilemektedir. Öncelikle öğretmenlerin kendilerini gözlemleyerek neyin orijinal neyin orijinal olmadığına karar vermeleri bilimsel olarak kabul gören bir husus değildir. Çünkü öğretmenler uygulanan bütün yöntem, teknik ve etkinlikleri bilmeliler ki, kendilerinin kullandığı etkinliğin farklı ve yeni olduğunu tespit edebilsinler.  Önerinin problem cümlesi ile içerikte vurgulananlar arasında farklılıklar vardır. Öneri başlığı “İlkokullarda Kullanılan Özgün Öğretim Uygulamalarının Tespit Edilmesi ve Etkililiğinin Belirlenmesi” olarak ifade edilmişken çalışmada öğretmenlerin kullandığı “yöntem ve teknikler” üzerinde durulmaktadır. Bu da bir çelişki oluşturmaktadır.Proje önerisinde özgün öğretim uygulamalarından bahsedilmesine rağmen, “özgün öğretim uygulaması”nın ne olduğu açıklanmamaktadır. Bu çalışma sonunda elde edilecek bulguların PISA sınavıyla ilişkilendirilmesi anlaşılamamıştır. 	1,25
"Proje önerisi, özel öğrenme güçlüğü olan ve okumada güçlük yaşayan ilkokul öğrencilerinin fonolojik farkındalık becerilerini artırmaya yönelik web tabanlı okuma yazılımı geliştirmeyi ve bu yazılımın öğrencilerin okuma başarısı üzerindeki etkisini araştırmayı hedeflemektedir. Önerinin ele aldığı konu önemli bulunmuştur. Buna karşın, özgün değeri sınırlandıracak bazı problemler söz konusudur.Öneride 1. ve 2. sınıflar için öğretilmesi ve değerlendirilmesi planlanan fonolojik farkındalık becerileri ile 3. ve 4. sınıflar için öğretilmesi ve değerlendirilmesi planlanan fonolojik farkındalık becerilerinin birbirinden farklılaştığı gözlenmektedir. Oysa fonolojik farkındalık becerileri gelişimsel becerilerdir ve çoğunluğunun normal gelişim gösteren çocuklarda okul öncesi dönemde geliştiği bilinmektedir. ÖÖG olan çocukların ise bu becerilere farklı düzeylerde sahip olmaları mümkündür. Dolayısıyla, tüm sınıf düzeyleri için tüm fonolojik farkındalık alt alanlarının öğretimin ve değerlendirilmesinin yapılacak şekilde planlama yapılması önemlidir. Aksi takdirde, öğretim programının bireysel gereksinimlere uygun olarak uyarlanabileceği iddiası anlamlı görünmemektedir.Proje ekibi tarafından, Florida Center for Reading Research tarafından geliştirilmiş ve kitaplar halinde basılarak öğretmenlerin kullanımına sunulmuş olan etkinliklerin kullanımına yönelik gerekli izinlerin alındığı belirtilmiştir. Bu bağlamda, proje önerisinde, Florida Center for Reading Research tarafından geliştirilmiş etkinliklerden ne ölçüde ve nasıl yararlanılacağı açık olarak belirtilmemiştir.Yapılan ek açıklamalara rağmen özel öğrenme güçlüğü olan öğrencilerde fonolojik farkındalık becerilerinin artırılmasıyla suç oranı, depresyon ve Alzheimer arasında dolaylı bir ilişki olduğu düşünülmektedir. Projede daha çok doğrudan ilişkili olan okuma ve akademik başarı gibi kavramlar üzerine odaklanılmalıdır.Proje önerisinin ""özgün değer"" ile ilgili kısmında yapılan açıklamalar, çoğunlukla projenin yaygın etkileri ve amaçları ile özgün değerin karıştırıldığı izlenimini vermektedir. Önerilen projenin değişiklik bildirim formu ve daha önceki panel raporu incelendiğinde, projenin çalışma grubunu oluşturan 1-4. sınıfa devam eden öğrencilerin seçilme gerekçelerinin yeni proje önerisinde de alanyazında yer alan araştırma bulguları bağlamında ve ayrıntılı bir şekilde açıklanmadığı göze çarpmaktadır. Araştırmacılar, güncel alanyazın çalışmalarına yer vermekle birlikte, önerilen projede neden özellikle 3. ve 4. sınıf öğrencilerinin yer aldığı alanyazın bulguları eşliğinde açıklanmamıştır. "	3,20
"Proje önerisinde, devlet okullarında görev yapan öğretmenlerin bakış açısıyla, öğretmenlik mesleğinin ne anlama geldiğinin ve onların yaşamlarını nasıl etkilediğinin bütüncül bir bakış açısıyla incelenmesi amaçlanmaktadır. Bu yönüyle proje, öğretmenlik mesleğinin genel görünümünü çok yönlü olarak ortaya koymaya çalışan bir durum tespiti niteliğindedir.Projenin özgün değeri yapılabilirlik açısından sınırlıdır, çünkü proje amacı çok kapsamlı tutulmuştur. Nitekim projenin alt amaçları incelendiğinde her birinin veya birkaçının bir arada bir proje önerisi olarak sunulabilecek nitelikteki hedefleri içerdiği görülmektedir. Bu durum, projenin özgün değerini olumsuz olarak etkilemektedir.Ayrıca, projenin alan yazın taramasında bazı özensizlikler söz konusudur. Örneğin, sayfa 2’de ""Saracoğlu (1991)"" olarak verilen eser ""Saracaloğlu"" olması gerekir. Sayfa 4’te ""(Pepin, 2000)"" olarak verilen eser kaynakçada yer almamaktadır. Yine sayfa 4’te ""Aypay ve Sever, 2014"" olarak verilen eser Kaynakçada ""Sever ve Aypay, 2014"" olarak verilmiştir. Buna ek olarak, Kaynakçada ""Coştu, Çepni ve Yeşilyurt, 2002"" olarak verilen esere proje önerisinde atıfta bulunulmamıştır. Bununla birlikte, alan yazında taranan eserlerin yaklaşık dörtte biri ders/kaynak kitabı veya kitapta bir bölüm niteliğindedir.Bu proje, revize bir projedir. Ancak, bir önceki proje önerisi ile yeni proje önerisi arasında önemli farklılıklar bulunmamaktadır. Sadece, yeni proje önerisinde alt-problemler birkaç küçük değişikliğe uğramış, öneriye 4 yeni kaynak eklenmiştir. Ancak yeni proje verilerinin elde edilmesinde kullanılması planlanan teknikler/yöntemler aynı kalmıştır.Önceki panel raporunda yer alan “Proje önerisinde amaçlar altında 11 farklı araştırma sorusuna cevap aranacağı belirtilmiştir. Her bir araştırma sorusunun veya en azından birkaçının ancak bir projede araştırılabileceği düşünüldüğünde; bu projenin en önemli sınırlılıklarından biri ‘yapılabilirlik’ olarak görülmektedir.” eleştirisine karşılık olarak projenin alt amaçları azaltılmış ve yeniden düzenlenmiştir. Ancak alt amaçlar ile ortaya konulmak istenenler, mevcut alanyazında çok sayıda çalışma mevcut olduğundan, özgün değeri arttıracak amaçlar değildir. Projenin sınırının net olarak konulması beklenir."	2,00
"Proje önerisinde, web tabanlı-problem temelli bir öğrenme modeli tasarlanarak bu modelin okul yöneticilerinin öz-yeterlik inançlarına, yöneticilik mesleğine ve web tabanlı öğrenmeye ilişkin tutumlarına etkisinin incelenmesi planlanmaktadır. Projenin temelinde, yüz yüze uygulanan mevcut okul yöneticisi yetiştirme programlarının teoriye ağırlık vermesi ve uygulama becerileri kazandırma konusunda yetersiz olması düşüncesi yatmaktadır. Ayrıca, gerek ulusal ve gerekse uluslararası alan yazında problem temelli öğrenme modelinin yönetici eğitimindeki etkisini belirlemeye yönelik herhangi bir deneysel çalışmanın yapılmadığı, web tabanlı eğitim modelinin yönetici yetiştirmedeki etkisi üzerine yapılan çalışmaların ise sayı bakımından oldukça yetersiz olduğu ifade edilmektedir. Bu projede, hem web tabanlı eğitim modelinin hem de problem temelli öğrenme modelinin birleştirilerek birlikte uygulanması planlanmaktadır. Söz konusu model, Brazer ve Bauer (2013) tarafından Educational Administration Quarterly, 49(4), 1-40 dergisinde yayımlanan ""Preparing instructional leaders: A model"" başlıklı makalede tanıtılmaktadır. Proje önerisi ele aldığı konu itibariyle önemli görülmekle birlikte var olan bir modelin Türkiye’ye adaptasyonu niteliğinde olduğundan özgün değerini sınırlandırmaktadır. Ayrıca web tabanlı problem temelli yönetici yetiştirme modeline neden ihtiyaç duyulduğu alanyazından faydalanarak ortaya konulmamıştır. Proje önerisinde, okul yöneticisi ve okul lideri kavramları dönüşümlü olarak birlikte kullanılmaktadır. Bu durum bir kavram karmaşasına yol açmaktadır. Proje başlığında, okul yöneticisi kavramı, proje önerisi içinde ise okul lideri kavramı ağırlıklı olarak kullanılmıştır. Projenin alan yazın taraması kaynak kullanımı açısından özensiz olarak gerçekleştirilmiştir. Örneğin, sayfa 3, 1. paragrafta ""Helvacı ve Aydoğan, 2011"" olarak verilen eser kaynakçada tek yazarlı ""Helvacı, 2011"" olarak verilmiştir. Sayfa 3, 1. ve 2. paragraflarda zikredilen ""Anderson, 1991"" kaynakçada yer almamaktadır. Sayfa 3, 2. paragrafta ifade edilen ""Rhodes ve Beneicke, 2006"" kaynakçada ""2002"" olarak verilmiştir. Sayfa 4, 1. ve 2. paragraflarda belirtilen ""Turan ve Şişman, 2002"" kaynakçada bulunmamaktadır. Sayfa 4, 3. paragrafta zikredilen ""Balcı (2011)"" kaynakçada iki adet olduğundan, Balcı (2011a) veya Balcı (2011b) mı olduğu belli değildir. Sayfa 5, 5. paragrafta verilen bilgiler için kaynak belirtilmemiştir. Sayfa 6’da kullanılan ""Bjork ve Ginsberg,1995"" ve ""Küçükahmetoğlu, 2012"" kaynakçada yoktur. Ayrıca, kaynakçada verilen bazı makaleler için sayfa aralıkları belirtilmemiştir. Bununla birlikte, kaynakçada verilen ""Çelik, 1990"", ""Daresh, and Playko, M. 1992"", ""Hallinger, Furman, Riley, MacBeath, Gronn, and Mulford, 2002"" eserler metin içinde kullanılmamıştır.  Projenin özgün değeri kısmında verilen bilgiler önerinin özgün değerini ortaya koymaktan ziyade alan yazın taraması niteliğindedir. Projede uygulanacak programın içeriği ve hangi kazanımların öncelikli olarak ele alınacağı ile etkinlik planları açıklanmamıştır. Bu tür projelerde pilot uygulaması yapılmış en az bir etkinlik örneği içeren materyale ihtiyaç duyulmaktadır. Bu anlamda, “problem temelli okul lideri yetiştirme programının” özgün katkısı anlaşılamamıştır.Problem temelli öğrenme modelinin çerçevesi alanyazına dayalı olarak açıkça ortaya konulmamıştır. Özgün değer bölümünde belirtilen en güncel literatür çalışmaları şunlardır: ""Drago-Severson vd. (2011) ve Drago-Severson vd. (2014) tarafından iki boylamsal amprik çalışma yapılmıştır... Drago-Severson ve Blum-DeStefano (2014) tarafından yapılan boylamsal çalışmada ise yetişkin gelişimi için bir üniversite temelli liderlik kursunun, mezunların liderlik anlayışlarını, kurstan mezun olduktan hemen sonra ve yıllar sonra nasıl etkilediğini incelenmiştir.""  Alanyazında bu alanda iki boylamsal ampirik çalışmaların daha önce yapıldığı belirtilmiştir. Diğer taraftan, okul yöneticilerine hazırlanan dersin, eğitimin ya da kursun içeriklerinin problem tabanlı ders modülleri ile verilmesi bir ilk değildir. Bu eğitimlerin online ders ya da web tabanlı eğitimler olması açısından da planlanan model bir ilk değildir. Bir proje kapsamında bir problem tabanlı 10 haftalık eğitim modülleri web üzerinde sunulacak şekilde hazırlanması ve Fırat Üniversitesi Eğitim Yönetimi, Teftişi, Planlaması ve Ekonomisi Anabilim dalında tezsiz yüksek lisansa katılan okul yöneticileri ve yönetici adayları grubunun bir kısmına uygulanması planlanmaktadır. Bu sınırlı çalışma grubu içinde kontrol ve deney grubu oluşturulması planlanmaktadır. Ayrıca, web tabanlı problem temelli lider yetiştirme programı ile kuramsal lider yetiştirme programı alan iki gruptaki katılımcılara genelleştirilmiş öz yeterlik inancı ölçeği (Bandura, 1977; Yeşilay, 1996) ve mesleğe ilişkin tutum ölçeği uygulanılması, deney grubuna ayrıca web tabanlı öğretim tutum ölçeği (Erdoğan, Bayram ve Deniz, 2007) uygulanması planlanmaktadır. Araştırmada kullanılan ölçekler güncel olmayan ve özgün katkısı olmayacak türden değerlendirme araçlarıdır.Ayrıca, projenin yöntem kısmında belirtilen “Program Deneyimleri Ölçeği ve Liderliği Öğrenme Ölçeği” ölçeklerinin ne amaçla kullanılacağı belirsizdir.Proje önerisinin yöntemsel sınırlılıklarının da özgün değerini olumsuz yönde etkilediği düşünülmektedir."	1,40
"Proje önerisinde 2010 sonrasında yapılmış ulusal alan yazından 4 çalışmaya atıf yapılması ve uluslararası alan yazında ise hiçbir araştırma çalışmasına atıf yapılmamış olması çalışmanın özgün değerini azaltmaktadır. Yalın Uçar (2008) tarafından yapılan doktora tez çalışmasında sınıf öğretmenlerini kapsayan kısmı ile proje önerisinde belirtilen sınıf öğretmenlerine yönelik program geliştirme çalışmasının farklılık ve benzerlikleri yeterince ortaya konulmamıştır. Diğer taraftan, alan yazında, Yalın Uçar tarafından 2013 yılında yayınlanan ""Uygulama Öğretmenlerinin Eğitim Fakültesi-Uygulama Okulu İşbirliği Kurs Programına İlişkin Görüşleri"" isimli Türkiye’nin tüm bölgelerine ulaşılarak uygulama öğretmenliği görevini üstlenmiş olan 832 sınıf öğretmeni ile yapılan çalışmaya yer verilmemiş olması bir eksiklik olarak değerlendirilmiştir.Projeye okul öncesi öğretmenliği uygulamasının katılması araştırmaya özgün değer katabilir, ancak bu hedefe ulaşmada seçilen örneklemin Türkiye evrenini temsil gücünün yetersiz olduğu görülmektedir. Ülke geneline uygulanabilirliği hedeflenen bir program geliştirme çalışmasında sadece Ankara ilinin seçilmiş olması araştırma sonuçlarının ülke çapına genellenmesinde önemli sorunlara yol açar. “Öğretmen adaylarının öğretmenlik uygulaması sürecinde sistemli ve planlı bir program çerçevesinde desteklenerek hem alan yazına hem de ülkemizin önde gelen ihtiyaçlarından olan nitelikli öğretmen yetiştirilmesine katkı sağlanmış olacaktır.” ifadesi özgün değer olarak belirtilmiştir. Yapılması planlanan çalışmada, uygulama öğretmenlerinin ihtiyaçlarının belirlenmesi ve eğitim programının hazırlanması önemlidir fakat yapılan çalışmada var olan uygulamalardan ne gibi farklılık yapılması planlandığı tam olarak anlaşılamamıştır. Özellikle 1998 yılında geliştirilip hâlâ uygulaması devam eden “Fakülte-okul işbirliği” uygulamasının eksiklikler ve yetersizlikler araştırma verilerine dayalı olarak ortaya konulmamıştır."	1,75
"Projenin amacı, öğretmen ve öğretmen adaylarına, sınıfta çatışma yöntemi tekniklerinin uygulamalı gösterimi ve eğitimi verilmesi ve kendilerine yönelik yazılı ve görsel kılavuz hazırlamaktır. Bu amaçla, alan yazında bulunan çeşitli çatışma tekniklerinden en etkin olanlarının belirlenip sınıf içerisinde uygulanması ve öğretmen ile öğretmen adaylarına nasıl uygulanacağına dair eğitimler verilmesi planlanmaktadır. Proje önerisinde 2010 sonrası yapılmış sadece bir akademik çalışmaya atıf yapılmıştır. Bu nedenle proje önerisi güncel bilimsel eksiklikleri ve problemleri ortaya koymakta yetersiz kalmaktadır. Güncel sorunlar titizlikle tespit edilemediği için, projenin olası eksikliklerin giderilmesi veya problemlerin çözümüne yönelik özgün ve yaratıcı/yenilikçi öneriler sunma olanağı kalmamıştır. Konu ile alakalı olarak çok sayıda proje, tez, makale ve hizmet içi eğitim programları var olduğu için, alana metodolojik/kavramsal/kuramsal olarak özgün katkıda bulunmamaktadır.Alan yazın çalışmasında, farklı çatışma tekniği olarak “problem çözme yöntemi; üstün amaçlar yöntemi; yatıştırma yöntemi, oylama yöntemi, kaçınma yöntemi; kaynakların artırılması” gibi örnekler sadece isim olarak verilmiştir. Dolayısıyla, çatışma tekniğinden/tekniklerinden kastın kavramsal olarak ne olduğu açık değildir. Öneride çalışmanın, ortaokul öğretmenleri ve öğretmen adayları ile sürdürüleceği belirtilmiştir. Farklı branştaki öğretmenlerin her tekniği sınıfta kullanabilip kullanamayacakları, kullanacaklarsa süreci nasıl yöneteceklerine dair açıklamada bulunulmamıştır. Projenin, tasarlama ve yürütme süreci ile alana katkı sağlayacağı belirtilmiştir. Bu katkının alanda hangi boşluğu dolduracağına yönelik herhangi bir açıklama bulunmamaktadır. Aynı zamanda, eğitim programlarına ve öğretmen eğitimine yapacağı katkı da açıkça ifade edilmemiştir.Çalışmada belirtildiği üzere, yapılan araştırmalarda sınıfta yaşanan çatışmalar öğrenci-öğrenci arasında olabileceği gibi öğrenci- öğretmen arasında da olabilmektedir. Fakat proje önerisinde yapılacak çalışmaya ortaokul öğrencileri dâhil edilmemiştir. Bu durumda çatışma konusunun tarafı olan öğrenci çalışmanın dışında bırakılmıştır. Bu durum yapılacak olan çalışmanın sağlıklı olarak yürütülmesini ve sonuçların genellenebilme özelliğini kısıtlamaktadır.Eylem araştırmaları döngüsel desenlerden oluşur ve her aşamada uygulanan değişikliklerin beklenen sonuçları vermesinin yanısıra, ne gibi yeni sorunlara neden olabileceğini de gözlemeyi hedefler. Oysa proje önerisinde tanımlanan eylem araştırması döngüsel olmaktan çok doğrusaldır.Sadece genel bir ifade kullanılarak “Proje sürecinde sınıfta yaşanan ve öğrenme ortamını olumsuz etkileyen çatışmaların çözümü konusundaki bilgi ve beceri eksikliğinin giderilmesi ve çatışmaların iyi yönetilebilmesi ve bu şekilde öğrenme kalitesinin artırılması hedeflenmektedir” denilmiştir. Bu öneride; “öğrenme ortamını hangi boyutlarıyla etkileyen çatışmalar, bu çatışmalarla ilgili hangi beceriler ve bilgilerin kazandırılması hedeflenmektedir?” gibi sorular karşılıksız kalmıştır. "	1,25
Projenin, internet kullanımının artmasıyla birlikte günlük yaşamımıza dahil olan sanal zorbalığın yaygınlığının belirlenmesi ve bu konuya ilişkin farkındalığın artırılması ve önlenmesine yönelik yeni bir eğitim programının hazırlanacak olması nedeniyle özgün olduğu değerlendirilmiştir. Ancak hazırlanacak yeni programın proje önerisinin B Planında belirtilen mevcut program(lar) dan farklılıkları açıklanmamış olması projenin özgün değerini düşürmektedir. Özellikle sanal zorbalık programının geliştirilememe sorunu karşısında literatürdeki hazır bir programa yönelme ya da veri toplama araçlarını geliştirememe durumunda var olanla yetinme gibi alternatif yollar projenin özgün değerini düşürmektedir.	3,50
Önerilen çalışma 5 yaş çocukların sahip oldukları bilişsel, dil ve erken okuryazarlık becerileri ile 1. ve 2. sınıftaki okuma becerileri arasındaki ilişkiyi incelemeyi ve çocukların erken okuryazarlığa ilişkin gelişimsel profillerini betimlemeyi amaçlamaktadır.Projenin konusunun özgün değer açısından önemli olduğu düşünülmektedir. Bu bağlamda yurtdışında yapılmış boylamsal çalışmaların Türk çocuklarıyla gerçekleştirilecek olması çalışmanın özgün değerini arttırmaktadır. Ayrıca alana katkı sğlayacak test araçlarının geliştirilmesi de çalışmanın diğer bir artısıdır. Diğer yandan 5 yaş 1. sınıf ve 2. sınıf çocukların dil, erken okuma ve bilişsel becerilerinin profilin çıkarılması alana ayrıca katkı sağlayacaktır. Önerilen araştırma projesi, Türkiye'de dil, erken okuryazarlık ve bilişsel becerilerinin gelişimsel profillerinin belirlenmesi ve bu değişkenlerin akademik başarıyı yordayıcılıklarının ölçülmesini öneren bu proje ülkede var olan, bilimsel araştırma, özellikle de boylamsal araştırma ihtiyacına katkı sağlayabilecek niteliktedir. Bu çalışmayla tipik gelişim gösteren çocukların yanında, akademik başarı açısından risk grubundaki çocukların erken dönem gelişimsel özelliklerinin belirlenebilmesi yönünde bilimsel veriler elde edilebilecektir. Bütün bunlar çalışmanın özgünlüğünü gösteren ifadeler olmakla birlikte ülkemizde bu konuda sınırlı sayıda çalışmanın yapılmış olması projenin özgünlüğünü destekleyecek nitelikte temel bir argüman olarak görülmemektedir. Projenin alanyazın taraması oldukça kapsamlıdır ancak güncel araştırmalara daha az yer verildiği görülmüştür.Buna ek olarak, Türkçe konuşan çocuklarla yapılan araştırma sonuçlarının halihazırda önerilen araştırma projesini nasıl bilgilendirdiği ve temellendirdiği açıklanmamıştır. Literatür kısmında tanımlanan değişkenler arasında ve erken okur-yazarlık becerileri arasında nasıl bir nedensellik ilişkisi olduğu modellenmemiştir. Özetle, proje kapsamında önerilen çalışmada Türkçe ile ilgili hangi özgün hipotezlerin test edileceği ortaya çıkmamaktadır. Bu da çalışmanın özgün değerini olumsuz yönde etkilemektedir. 	3,80
“Etkili ve sorumlu vatandaş yetiştirme amacını taşıyan sosyal bilgiler dersinden geleceğin dijital vatandaşlarının yetiştirilmesi konusunda işlevsel olarak yararlanılması” temelinde hazırlanan proje önerisi, Ribble’ın dört aşamadan oluşan döngüsel modeli ve dijital vatandaşlığın dokuz elementinin 5.-6.-7. sınıf sosyal bilgiler dersi içeriğinin dijital vatandaşlık eğitimi ile bütünleştirilmesini hedeflemektedir. Proje önerisi, son dönemde ele alınan dijital vatandaşlık kavramına yaptığı vurgu ve özellikle de dijital vatandaşlık eğitiminin salt teknoloji kullanımından ziyade öğretim programlarına entegrasyonuna katkı sağlamak açısından önemlidir. Proje sonunda, 5,6 ve 7. sınıf sosyal bilgiler dersi programının dijital vatandaşlık açısından incelenmesi, bağlantılı yeni kazanımların yazılması ve bu kazanımlara yönelik yeni uygulama ve materyaller geliştirilmesi diğer düzeyler ve diğer dersler için örnek teşkil edebilir. Ülkemizin ve çağın gereği olan dijital vatandaşlık bilgisi oldukça önemlidir. Gerek öğretmenlerin, ebeveynlerin gerekse öğrencilerin bu konuda eğitilmesi gerekmektedir. Ancak bu konuda yapılmış çeşitli ortamlar bulunmaktadır. Örneğin CHIP dergisinin hazırladığı bilgisayara indirilerek kullanılabilen Bilgi Güvenliği konusundaki ortam (http://www.fullprogramlarindir.com/pc-guvenlik-egitim-seti-turkce-indir-chip.html) ve ayrıca Emniyet Genel Müdürlüğünün Siber Suçlar Daire Başkanlığınca hazırlanmış ortamında (http://cocuk.egm.gov.tr) bulunmaktadır. Ayrıca bu konuda yapılmış olan araştırmalar olup bu amaçla da çeşitli ortamlar geliştirilmektedir. Proje önerisinin mevcut ortamlardan farklılığının ortaya konulması gerekmektedir. Sonuç olarak proje önerisinin, yürütücünün kendi çalışmaları dahil olmak üzere mevcut diğer çalışmalarından nasıl farklılaştığı üzerine kurulu olması projenin özgün değerini artırabilir.	3,17
"Uyum kavramı insanların yaşamları ve yaşam dönemlerinde/koşullarında açığa çıkan farklılıklar için oldukça önemlidir. Psikolojinin çoğu varsayım ve uygulaması ana kavram olarak uyum üretmekle ilgilidir. Okul özellikle erken çocukluk ve çocukluk döneminde hem yeni başlangıç hem de sınıf, öğretmen ve okul değişiminde gözlenen sorunlar travmatik ve kronik sorunlara yol açabilmektedir. Akademik başarı, kariyer planı, mutluluk, psikolojik iyi olma, okul atmosferi, aile sorunları, okul terki vb. bağlamında okul uyumunun araştırılması özgün ve önemlidir. Özellikle ekosistem yaklaşımı ile çocuğu kuşatan sistemlerin bütünsellik, aşamalı ve sıralı bir ilişki düzeni içinde tüm paydaşları ile ele alınması, okulun bireyden çevreye yönelen katmanlar içinde olası ilişki etkileşimleri ile incelenmesi de önemlidir. Ancak ekosistem kuramı ""birey"" den başlayarak mikrosistem, mezositem, exosistem, makrosistem ve meta-makro sistemi içermektedir. Araştırma iki düzey ile sınırlandırılmıştır. Teorik çerçevenin bu şekilde ifade edilmemiş olması durumunda incelenen alanyazın, içerik ve yöntem dahil farklı bir bağlamda uygun olarak değerlendirilebilir. Ancak ifade edilen yapının özgün olarak ele alınabilmesi yöntem dahil içerikte küçük revizyonları gerektirmektedir. "	4,80
Araştırmanın temel amacı, ortaokul öğrencilerinin matematik dersine karşı olan tutumlarını olumlu yönde geliştirmek, öz yeterliklerini artırmak ve matematik kaygılarını azaltmak amacıyla hazırlanan bilinçli-farkındalık (mindfulness) temelli eğitim programının etkililiğini sınamaktır. Bu amaçla öğrencilerin, bilinçli farkındalık öz yeterlik inançları ve matematik dersine karşı kaygı ve tutumları arasında alanyazından hareketle ilişki olduğu öne sürülmüştür. Öncelikle bu ilişkinin test edilmesi ve bir müdahale programı ile bilinçli farkındalığın artırılması, bu sayede öz yeterlik algısı ve matematiğe karşı kaygının azalıp tutumların değişmesi hedeflenmiştir. Ayrıntılı bir literatür verilerek bu değişkenler arasındaki ilişkiler tartışılmıştır. Ayrıca bilinçli-farkındalık (mindfulness) temelli psiko-eğitim çalışmasıyla öğrencilerin matematiğe (matematik sınavlarına) yönelik kaygılarının ortadan kaldırılabileceği ve müdahale etkisinin uzun süreli olacağı, bu yaklaşımın aynı zamanda son dönemde yaygınlaşan bir yaklaşım olduğu ifade edilmiştir. Eğitimde verim tartışmaları ülkemizdeki uygulamalar ve sonuçları için geçerliğini korumaktadır. Ulusal ve uluslararası sınavlardan elde edilen sıralamalar, madde analizleri ve yeterlik hesaplamaları önemli sorunlara işaret etmektedir. Öğretimi sorunlu alanların başında gelen matematik eğitimine ilişkin tartışmalar önemli düzeydedir. Sık sık sorunlar dile getirilirken eğitim çıktılarının niteliğini ve kalitesini yükseltebilecek müdahalelerin sınırlı olduğu bilinmektedir. Matematik kaygısını azaltmak ve gidermekle ilgili uygulamaların önemli olacağı, öğrencilerin kendi kendilerine müdahale etmelerine, aktif başa çıkma stratejilerine ve öz-farkındalığına katkı sağlayacak kavramların uygun bir düzenleme ile bir araya getirildiği görülmektedir. Bu kapsamda projenin özgün değer taşıdığı ve eğitim uygulamaları, psikolojik yardım ile ilgili alanyazına katkı sağlayacağı değerlendirilebilir. Bütün bu boyutlar dikkate alındığında projenin özgünlüğü ortaya çıkmaktadır. 	4,20
Proje çevrim içi psikolojik danışman eğitimindeki önemli bir eksikliğin giderilmesine katkı sağlayabilir. Projede çok kısa sürede, az maliyetle, iş gücü kaybına yol açmadan afetler sonrası psikolojik destek hizmeti verebilecek insan gücünü zenginleştirilmiş multimedya ve etkileşimli materyal ile desteklenen çevrim içi eğitimle yetiştirmenin mümkün olacağı düşünülmektedir. Projenin bir diğer özgün katkısı ise risk grubunda olan ancak afete hazırlık çalışmalarında ihmal edilmiş olan engelli bireylerin de ihtiyaçlarının belirlenerek hazırlanacak eğitim içeriğine yansıtılacak olmasıdır. Öte yandan, proje katılımcıları arasında yer verilen engelli psikolojik danışmanların engel durumlarına göre sayısı hakkında herhangi bir bilgiye yer verilmemiştir, buna karşın projenin önemli bir bölümü engelli psikolojik danışmanlar için ayrılmıştır.	4,20
Proje önerisinde, psikolojik sağlamlık ve öznel iyi oluş değişkenleri yüzeysel bir şekilde ele alınmış, bu değişkenlerin çocukluk çağı travmaları ile ilişkisini ortaya koymaya yönelik alanyazından yeterince yararlanılmamıştır. Çocukluk travmalarına yönelik olarak daha önce geliştirilmiş olan müdahale programlarının etkililiği tartışılmamış, bu çalışmada önerilen programın benzer programlardan farkı net olarak açıklanmamıştır. Çocukluk çağı travmaları ile psikolojik sağlamlık ve öznel iyi oluş değişkenleri arasında ilişki kurulmamış olması ve alanyazında çocukluk çağı travmaları hakkında oldukça fazla sayıda çalışma bulunması projenin özgün değerini düşürmektedir. Projenin sadece öğretmen adayları üzerinde yapılması da çalışmayı özgün kılmamaktadır. Müdahale programının içeriği ve uygulanabilirliği yeterince açıklanmamıştır. Özellikle çocukluk çağı cinsel istismarının saklanması yönünde bir eğilim vardır. Ölçekten yüksek puan alsalar bile bu kişilerin bir grup çalışmasına gönüllü olarak katılmalarını beklemek gerçekçi değildir.Söz konusu ölçekte cinsel, fiziksel ve duygusal ihmal ve istismar olmak üzere 5 alt ölçekte değerlendirilme yapılmaktadır. Buna karşın projede tek bir kesme puanı kullanılması önerilmektedir. Bu durum çoklu travma için ortak bir ölçüm yapılması sonucuna götürmektedir. Bu anlamda erken dönem çocukluk travmalarına dayalı olarak oluşturulacak grup çalışmasına katılacak olan riskli grubun ileri derecede heterojen özelliklere sahip bireylerden oluşacağı açıktır. Bu durum müdahale süreci ve sonuçları bakımından da risk oluşturur ve etik sorunları da beraberinde getirir. Ayrıca çocukluk çağı travmaları olan (özellikle cinsel istismar) bireylerden oluşan bir grup çalışmasının içerdiği riskler nedeniyle, bu tür bireylerle bireysel müdahale çalışmaları yapılması daha uygundur.	1,20
Proje önerisinde erken çocukluk dönemindeki çocuklara yönelik robotik eğitim programı geliştirilmesi ve uygulanması amaçlanmaktadır. Ayrıca bu projede geliştirilen robotik programın çocukların bilimsel yaratıcılık, bilimsel süreç ve problem çözme becerileri ile teknolojiye karşı tutumlarına etkisinin değerlendirilmesi amaçlanmaktadır. Bu tür programların okul öncesi düzeyde uygulayan araştırmaların sınırlılığı göz önüne alındığında önemli bulunmuştur. Ancak geliştirilmesi amaçlanan Robotik Eğitim Programının ayrıntılarına yer verilmemiştir. Özellikle bu programda STEM ve Bilimin doğası ne düzeyde entegre edilecek ve diğer amaçlanan çıktılara ulaşılmak için uygulanacak olan Robotik programın içeriği ne olacağı belirtilmemiştir. Ayrıca seçilen yaş grubunda konunun nasıl araştırılacağı kuramsal temele dayandırılarak ortaya konulmamıştır. Verilen literatür desteği çoğunlukla yapılandırmacı yaklaşım üzerinedir ve projede uygulanacak robotik programın içeriği ve uygulamaları ile ilgili veya okul öncesi çocuklarıyla yapılandırmacı yaklaşımla hangi etkinliklerin gerçekleştirileceği açık değildir. 	1,80
Proje önerisinde, engelli bireylere dijital ortamda yaşam ve uyum becerileri kazandırmayı amaçlaması bakımından önemli bulunmuştur. Ancak hafif düzeyde zihinsel engelli/kaynaştırma öğrencileri akademik becerilerde destek ihtiyacı duymakta, uyum becerilerini normal gelişim gösteren akranlarına paralel olarak kazanmaktadırlar. Bu nedenle, hafif düzeyde zihinsel engelli bireylerden oluşan hedef grup seçimi nedeniyle öneri özgün bulunmamıştır. Projenin başlığı, hedef becerilerin dijital ortamda öğretilmeye uygunluk ölçütüne göre belirlenmiş olması nedeniyle, projenin içeriğini yansıtmamaktadır.Seçilen becerilerin daha çok günlük yaşam deneyimleriyle kazandırıldığında genellenebilirliği ve kalıcılığı artacağı için, becerilerin sadece dijital uygulamalarla öğretilmesi uygun değildir.Projenin önemli bir bileşenini oluşturan İletişim Ötesi İletişim Yaklaşım Modeli yeterince açıklanmamış, bu modelin zihinsel engelli bireyler üzerindeki etkililiği literatüre dayalı olarak ortaya konmamıştır. Proje önerisinde, bu çalışmanın uyum becerilerinin öğretiminde tablet tabanlı ilk uygulama olduğu belirtilmektedir. Alanyazında bu konuda yapılmış çeşitli çalışmalar (örneğin: http://tohumotizm.org.tr/proje/tablet-bilgisayarim-benim-ic-konusuyor-projesi) bulunması ve bunlara öneride değinilmemiş olması özgün değeri azaltmaktadır. Proje önerisinde “geliştirilecek tablet uygulamaları bireyin karar verme, eleştirel düşünme, problem çözme gibi üst düzey becerilerini geliştirmeyi de amaçlamaktadır.” İfadesi yer almaktadır. Bu proje kapsamında belirtilen bu üst düzey becerilerin nasıl geliştirileceğinin kuramsal temeli açıklanmamıştır. 	2,20
19. yüzyıldaki Osmanlı modernleşmesinin muhtelif yönleriyle birlikte bürokrasiye yansımalarının da muhtelif bilimsel çalışmalara konu olduğuna değinilen projede, bu sürecin yeniden şekillenen evrak işlemleri, yazışma usulleri ve belge profillerinde geleneksel uygulamalardan farklı olarak bir takım değişikliklere yol açtığına işaret edilerek, Osmanlı modernleşmesinin bu boyutunun incelenmesi öngörülmektedir. Devlet geleneğinin genetik haritasını yansıttığı söylenebilecek diplomatika üzerinden bir modernleşme okuması anlamına gelen böyle bir çalışmanın, şimdiye kadar Osmanlı Modernleşme tarihi bağlamında yapılmamış özgün değeri olan bir çalışma olduğu görülmektedir. Proje önerisinin bu anlamda açıkça ortaya konulmuş bir problem alanına ve orjinal araştırma sorularına sahip olduğu söylenebilir.	4,00
"Özel eğitime gereksinim duyan bireylerin her alandaki (örneğin; matematik, sosyal bilgiler, fen vb.) eğitimleri, mevcut eğitim programlarının her bir engel grubundaki her bir öğrenciye uyarlanması ile oluşturulan Bireyselleştirilmiş Eğitim Programları (BEP) aracılığı ile yürütülmektedir. Belli bir alanda program geliştirilse bile bu programın yeniden bireyselleştirilmesi gerekmektedir. Bu nedenle, proje önerisinde belirtildiği gibi her biri farklı özelliklere sahip üç engel grubu için (İşitme, Görme ve Zihinsel Engelli) ortak bir müzik programı geliştirme girişimi gerçekçi ve uygulanabilir olmadığından özgün de değildir. Kaldı ki, bu üç engel grubundan sadece bir grup için bir müzik öğretim programı geliştirilmiş olsa bile, bu kez her bir öğrenci için bu programın uyarlanması (BEP hazırlanması) gerekecektir. Ayrıca öneride sunulan literatür taramasında da bu eksiklik açıkça görülmektedir. Literatür taramasında doğrudan araştırma konusuyla ilgili olmayan çalışmalara yer verilmiştir ve çalışmalardan elde edilen sonuçların proje önerisiyle ilişkisi kurulmamıştır. Engelli bireylere yönelik müzik eğitimi kapsamında, müzik öğretmenlerinin mevcut müzik öğretim programlarını bireyselleştirerek nasıl uygulayabilecekleri konusunda bilgi ve becerilerini artırmaya yönelik çalışmaların yapılması önerilir. "	1,00
Bu çalışmanın temel amacı, ilkokul 4. sınıf öğrencilerinin farklılıklara saygı düzeylerini arttırmak amacıyla hazırlanan farklılıklara saygı eğitim programının etkililiğini sınamaktır. Proje başvuru formunda da belirtildiği gibi ilgili alanyazında farklılıklara yönelik tolerans, hoşgörü gibi tutumlara yer verildiği ve bu tutumların bireylere kazandırılmaya çalışıldığı çok çeşitli çalışmalar bulunmaktadır. Projede tolerans, hoşgörü gibi tutumların sahip oldukları kavramsal ve uygulamada karşılaşılan sınırlılıkları sebebiyle çeşitli sorunlar içerdiği ve bu nedenle farklılıklara saygı kavramının ele alındığı ifade edilerek, bu projenin bu açıdan özgün bir özelliği olduğu vurgulanmaktadır. Ancak farklılıklara saygı kavramının hangi açılardan hoşgörü ve tolerans kavramlarından daha önemli olduğuna ilişkin yeterli kuramsal bir görüşe yer verilmemiştir.Farklılık kavramının mevcut proje için bütünsellik içinde nasıl ele alındığı yeterince açık değildir. Proje içinde çoğu yerde geçen ve literatürde merak oluşturma, değer oluşturma, empati, duyarlılık, ön yargılar için eleştirel düşünme, savunma basamakları ile sunulan işlem basamaklarının yöntem dahil tüm süreçler için esin kaynağı olarak kullanıldığı görülmektedir. Bu aşamalı değişim modelinin kabul görmüş hangi farklılıklar için nasıl bir sıralama ile kullanılacağı açık değildir. Farklılık kavramının tema, kavram, içerik, düzey vb. bağlamda ne olarak ele alınacağı yeterince açık ve anlaşılır değildir. Özetle, konunun kuramsal bir çerçevede ele alınmadığı görülmekte ve bu nedenle konunun nasıl çalışılacağı ortaya çıkmamaktadır.	1,40
Üstün zekalı ve yetenekli bireylerin tanılanmasında, eğitilmesinde ve öğrencilere uygun rehberlik hizmetlerinin sunulmasında Türkiye'de çeşitli uygulama seçeneklerinin artmasına ihtiyaç vardır. Diğer taraftan pozitif psikoloji ve gelişimsel rehberlik anlayışı günümüzde gittikçe daha fazla ilgi çekmekte ve kendilerine eğitim programlarında daha fazla yer bulmaktadır. Bu araştırmada, pozitif psikoloji ve gelişimsel rehberlik anlayışından hareketle bir üstün zekalı ve yetenekli öğrenciler eğitim programının geliştirilecek ve gerçekleştirilecek olması ve daha önce buna benzer bir uygulamanın Türkiye'de yapılmamış olması bu öneriye özgünlük kazandırmaktadır. Proje önerisinde yer alan modelin kuramsal temellerinin açıklanması gerekmektedir. Ayrıca Türkiye’de üstün zekalı ve yetenekli öğrencilerin yaşam becerilerini geliştirmeye yönelik önemli ve yeni bir uygulama olmasına rağmen ilk kez önerilen bir program olmaktan çok yurt dışında uygulanmış bir modelin ülkemizde uyarlanmasını öngörüyor olması özgün değer açısından bir sınırlılık olarak değerlendirilmiştir. 	4,00
En temel beceri ve özellikleri ölçen ölçme araçlarının normlandırılarak dilimize ve kültürümüze kazandırılması önemli olmakla birlikte, bu çalışmada adaptasyonu ve normlandırılması düşünülen ölçekle ilgili hemen hemen hiç bilgi sunulmamıştır. Ölçeğin orijinalinin geçerlilik ve güvenilirliği ile ilgili hiç bir bilginin olmadığı durumda, bunun dil ve kültürümüze kazandırılmasının özgün değeri olduğunu gösterecek hiçbir kanıtın olmadığı görülmektedir. Ölçeğin orijinalinin kimin tarafından geliştirildiği öneride bulunmamaktadır. İkinci bir konu ise, bu bilgiler verilse bile, bu kadar emek ve kaynak gerektiren bir çalışma öncesi, yaratıcılığı ölçen başka dil ve kültürler için geliştirilmiş ölçeklerin ölçme özellikleri (geçerlilik, güvenilirlik, vb.) acısından ve kültürümüze yakınlığı / uygunluğu açısından karşılaştırılması ve amaca hizmet edecek en iyisinin seçilmesi önem arzetmektedir. Böyle bir karşılaştırma da öneride yapılmamıştır. Ölçeğin orijinalinin tamamının veya en azından örnek madde / sorularının öneriye konulmaması, tanımlanmaması da ayrı bir eksikliktir. Ölçeğin orijinalini geliştiren kişi(ler)in bu adaptasyonu onayladıklarına dair de hiçbir belge bulunmamaktadır. Bu nedenlerle çalışma özgün bulunmamıştır.	1,17
"Önerilen projenin özgün değeri çocuk edebiyatı ile ilgili çeviri romanlardaki çevre okuryazarlığı düzeylerini özgün ve çeviri metinleri karşılaştırarak belirlemektir. Bu metinler yoluyla çevre okuryazarlığı aktarımının gerçekleşip gerçekleşmediğinin farklı değişkenler yoluyla tespit edilmesi önemlidir. Çeviri metinlerin çevre okuryazarlığı ölçeği yoluyla süreç odaklı olarak değerlendirileceği belirtilmektedir. Projenin amacı ""Betimleyici Çeviri Çalışmaları içinde artsüremli bir yaklaşımla, proje için oluşturulan ölçek (ÇEMÇOK) kapsamında ve üç değişkeni (eşdeğerlik, süreç ve çevirmen değişkeni) temel alan bir araştırma deseni içinde İngilizceden Türkçeye yapılan çocuk edebiyatı çeviri romanlarında çevre okuryazarlığı düzeylerini (nominal ve işlevsel çevre okuryazarlığı) özgün ve çeviri metinleri karşılaştırarak belirlemek, sınıflandırmak, çeviri yöntemlerini tespit etmek ve diller/kültürler arasındaki çevre okuryazarlığı aktarımının gerçekleşip gerçekleşmediğini ölçülebilir parametrelerle saptamak"" olarak belirtilmektedir. Öneride araştırma dönemi olarak seksen yıllık bir süreçte yayınlanan çeviri metinlerin ele alınacağı ifade edilmektedir. Ancak ele alınan dönem kendi içinde birçok paradigma değişimini içermektedir. Bu nedenle seçilen metinlerin dönemsel değişimleri temsil etmesi gerekmektedir.  "	4,00
"Önerilen projenin amacı ilkokul öğrencilerinden ÖÖG olan ve okuma problemi yaşayan öğrencilerin kelime tanıma, akıcı okuma, sözcük dağarcığı ve okuduğunu anlama boyutlarında okuma becerilerini geliştirmeye yönelik kaynaştırma ortamlarında kullanılabilecek müdahaleler geliştirmek/uyarlamak ve bu müdahalelerin kaynaştırma sınıflarındaki uygulanabilirlikleri ve etkililikleri değerlendirmektir. Aşağıda belirtilen unsurların araştıranın özgün değerini sınırladığı düşünülmektedir: Önceki proje değerlendirme panel raporunda belirtilen ve projenin özgün değerini sınırladığı düşünülen ve vurgulanan noktalara ilişkin öneride yeterli düzeyde bir açıklama yapılmamıştır.Önerilen projenin konu kapsam ve literatüre özetinde ÖGG olan çocuklar ve bu çocukların  okuma sorunlarına ilişkin ayrıntılı bilgiler sunulmuştur.  Ancak bu çocuklara okuma becerilerini öğretmeye yönelik müdahale programlarının ise sadece  ""alan yazın incelendiğinde akran destekli öğretim stratejileri (Fuchs, Fuch ve Burish, 2000), tekrarlı okuma müdahalesi (Therrien, 2004; Valleley ve Shriver, 2003), ses birimsel farkındalık eğitimi programı (Bhat, Griffin ve Sindelar, 2003) ve karşılıklı öğretim""  olarak isimleri sıralanmıştır. Oysaki alanyazında belirtilen mevcut programların, hazırlanması planlanan müdahale programından farklı yanları ortaya konarak projenin özgün değerinin ifade edilmesi gerektiği düşünülmektedir.  Çalışmada alanyazın taraması yapıldıktan sonra uzmanlardan ve öğretmenlerden görüş alınacağı belirtilmektedir. Buna karşın, metinde çok yerde öğretmenlerin bu konuda yetersiz oldukları ve öğrencilerine nasıl yardımcı olabileceklerini bilmedikleri ve yapılan çalışmaların yetersiz olduğu belirtilmektedir. Bu durumda, bilgi düzeylerinin yetersiz olduğu bildirilen kişilerden görüş ve uzmanlık alınması çelişki oluşturmaktadır.Proje önerisinde, etkili müdahalelerin alanyazın taraması ile belirlenmesi ve alanyazında etkili olduğu bildirilen müdahalelerin belirlenerek ülkemizde etkililiğinin değerlendirilmesi şeklinde bir planlama yapılmadığı görülmüştür. "	1,80
Projede temel olarak e-iletişim kullanımı ile 2000 kuşağının ve öncesinin kısa yol davranış eğilimleri arasındaki ilişkinin ortaya konması hedeflenmiştir. Ancak, önerilen proje ele alınan konu ile ilgili olarak Türkiye’de ve uluslararası yazındaki bilgi birikiminin aktarılmaması önemli bir eksiklik olarak değerlendirilmiştir. Mevcut bilgi birikimi doğrultusunda bu araştırma önerisinin sorularının ya da hipotezlerinin özgül olarak neler olduğu, literatürde hangi boşluğu dolduracağı ve bu soruların kavramsallaştırılması ve yapılandırılması noktasında ciddi sorunlar tespit edilmiştir.Öneride literatür taramasının proje sürecinde yapılacağı belirtilmiştir, oysa ilk taramaların öneri sunulmadan önce yapılması beklenmektedir. Çünkü ön literatür taramaları araştırmanın işevuruk kavramlarının ve kavramsal kuramsal çerçevesi için temel besleyen olacaktır. Projede sözü edilen “kısa yol davranışları” ve “2000 kuşağı”nın işlevsel bir tanımı yapılmamakta ve bu tanımların projede ilk aşama olarak verilen literatür taramasının sonunda oluşturulacağı belirtilmektedir. Bu durum sunulan projede araştırılacak hipotezlerin net bir şekilde ortaya konulmasını engellemektedir. Ayrıca projenin 2. aşamasında ortaya çıkarılması planlanan amaçlar genel ve işevuruk tanımdan yoksundur. Bu durum ulaşılması planlanan amaçlar açısından belirsiz bir görünüm yaratmaktadır. Bu nedenlerle araştırmanın özgün değeri zayıf olarak değerlendirilmiştir. 	1,17
"Proje önerisi Türkiye'deki ana toplumsal sorunlardan biri olan, kimlik, farklılık, benzerlik, birlikte yaşama konularını özgül bir sosyal mesafe ölçeği geliştirerek açıklama, çözümleme ve yorumlama amacındadır. Çalışmanın bu yönüyle özgün değeri bulunmaktadır. Aynı zamanda geliştirmeyi öngördüğü yeni sosyal mesafe ölçeği tekniği de alana metodolojik bir katkı sunabilecektir. Öneride belirtildiği üzere, benzer konuların ele alındığı diğer çalışmalarda, konu, ya etnik ve mezhepsel ya da siyasal düzlemlerde araştırılmıştır. Bu çalışmada ise, diğer araştırmalardan farklı olarak, konu daha çok sosyal ilişki ağlarının kesişim ve mesafelerini anlamaya elveren çok boyutlu bir ""ötekilik"" üzerinden ele alınmaktadır. Bu bağlamda Türkiye’de sosyal farklılaşmanın sadece etnisiteye ya da ırka bağlı olarak değil, aidiyet/kültürel/özdeşim gruplarına ve değerler düzleminde (siyasi, dini ve muhafazakârlık) kendilerini nasıl tanımladıkları ele alınarak analiz edilmesi nedeniyle de özgün bir özelliğe sahiptir. Ayrıca önerilen proje ile şimdiye kadar yapılan çalışmalarda çoğunlukla betimsel düzeyde kalan sosyal mesafe düzeyinin hangi faktörlere bağlı olarak değişkenlik gösterip göstermediği de ele alınarak karşılaştırmalı ilişkisel bağlamda analiz yapılması sağlanacaktır. Çok boyutlu olarak incelenecek sosyal mesafe düzeyinden Türkiye'ye özgü bir sosyal mesafe haritası da çıkarılabilecek olması önemli bulunmuştur. Ancak farklılık ve bir arada yaşama konusunda yapılan çalışmalar, üretilen kavramlar ve öne çıkan perspektifler ile Türkiye özelinde geçerli olduğu ileri sürülen yaklaşımlar arasında araştırmanın nerede konumlandığı yeterince açıklanamamış ve iyi temellendirilememiş gözükmektedir. “Toplumsal bütünleşme mi, farklılıkların yaşatılması ve kendini ifade etme mi?” şeklinde özetlenebilecek konum alışlardan hangisinin öncelendiği ya da araştırma sürecinin tasarım ve uygulamasında belirleyiciliği yeterince açık değildir. "	4,17
Türk edebiyatında yeraltı edebiyatının oluşumunu konu edinen bu proje, son yıllarda adından söz ettiren ancak üzerinde çok fazla çalışma yapılmamış bir alanı ele almayı hedeflemektedir. Ancak çalışmanın kapsamı, yazar ve eser adları üzerinden somut olarak ortaya konulamamıştır. Batıda ve Türkiye’deki yeraltı edebiyatına dair verilen örnekler ve metinler, konunun kapsamı açısından yeterince açık değildir. Proje önerisinde genel ve soyut ifadelere yer verilmiş, tarihsel süreç bütün olarak ortaya konulmamış, terminolojik birliktelik sağlanamamıştır. Bu bağlamda Beat kuşağı ve yeraltı edebiyatının Türkçeye hangi kurumlar, toplumsal süreçler, yayınevleri aracılığıyla aktarıldığı, bu aktarımın Türkiye'de nasıl kurumsallaştığı ve Türk edebiyatının bu oluşumdan nasıl etkilendiği yeterince gösterilmemiştir. Proje önerisinin edebiyat alanına kavramsal/kuramsal olarak özgün bir katkı yapma potansiyeli düşüktür. 	3,20
"Revize edilen proje önerisinde kısmen iyileştirmeler bulunmakla birlikte, gerek özgün değer gerek yöntem konusunda önemli problemlerin devam ettiği görülmektedir. Projenin özgün değeri, araştırma sorusunun net olmayışı nedeniyle düşük bulunmuştur. Proje önerisindeki yaklaşımın daha çok bir ya da bir kaç sektörün ihtiyaç ve taleplerini öncelemeye dönük olduğu görülmektedir. Proje önerisi, temel olarak Türkiye'de müzik, film ve yayıncılık endüstrisindeki tüketim düzeyi ve çeşitliliğinin düşüklüğünün nedenlerini ortaya koymayı amaçlamaktadır. Dolayısıyla ""açıklayıcı"" bir araştırma öngörmektedir. Ancak önceki proje önerisinde olduğu gibi bu nedenleri açıklayacak, literatürde ifade edilenlerden hangi noktalarda farklılaşabileceğine ve Türkiye'ye özgü değişkenlerin neler olabileceğine dair bilgi veya hipotezler revize öneride de bulunmamaktadır. Kuramsal anlamda kültür, kültür endüstrisi, tüketim toplumu vb. alanda önemli bir literatürün varlığı dikkate alındığında bu kuramsal birikimin ve geliştirilmiş perspektif ve kavramların araştırmaya yansıtılması noktasında boşluklar göze çarpmaktadır. Bu alanda yapılmış benzer araştırmalara yer verilmiş olmakla birlikte, saha çalışması sonuçlarını içeren literatür dışında kuramsal birikimden yararlanılmamıştır. Bu nedenle araştırmanın özgün değeri yeterince ortaya çıkarılamamıştır. Ayrıca panel raporunda ifade edilen “konunun kültürel boyutu açıklanırken yalnızca ''kültüre katılım hakkı'' dikkate alınmakta, bunun tüketim alışkanlıklarının muhtemel sebepleriyle bağlantısı kurulmamaktadır. Halbuki bu tüketim örüntüleri yalnızca bir ''haklar bütünü'' ve onun önündeki engellerle bağlantılı değildir; aksine alışkanlıklar, sınıfsal konum ve eğitim düzeyi gibi faktörler de önemli olabilir.” yönündeki eleştirilere yönelik herhangi bir değişikliğin proje önerisinde bulunmadığı görülmüştür.  "	2,17
Önerilen proje ile fNIRS optik beyin görüntüleme yöntemi ile elde edilen beyin metabolik aktivite verileri ile psikometrik araçlardan elde edilen verilerin ilişkisi araştırılacak ve bilişsel esneklik ile ilişkili olarak elde edilecek DLPFC hemodinamik aktivitesi kapsamında bu yöntemin geçerlik ve güvenirlik çalışması yapılacaktır. Ayrıca bu yöntemler ile ilişkili analitik yöntemler de geliştirilecektir. Dolayısıyla, önerilen projenin bilişsel sinirbilim için yöntemsel açıdan güçlü amaçları bulunmaktadır.Bununla birlikte önerilen revize proje, Plichta ve ark. (2006) tarafından yapılan ve söz konusu makalede kullanılan bilişsel görev dışında, uygulanacak yöntem ve teknikler açısından (geçerlik/güvenirlik) hemen hemen aynıdır.  Ayrıca Brinckman'ın (2013) fNIRS çalışmasından da sadece GLM kullanımı boyutu ile farklılaşmaktadır. Önerinin söz konusu araştırmalara benzerliği özgün değerini düşürmektedir.	3,83
Proje önerisinde radyoterapi planlanan kanserli çocuklar için işleme yönelik görsel hazırlık materyalinin çocuk ve ailenin kaygı düzeyine etkisinin belirlenmesinin amaçlandığı belirtilmiştir. Bu amaçla proje önerisinde ilk önce 4-7 yaş grubu çocuklar için bir çizgi film hazırlatılması, daha sonra bu çizgi film ilk kez radyoterapi alacak 4-7 yaş grubu çocuk ve ailelerine izletilerek, izletilmeyen kontrol grubuna göre anksiyete ve işleme uyumlarına etkisi değerlendirilmesi ve  son olarak hazırlanan bu görsel materyal tüm pediatrik radyasyon onkolojisi kliniklerine dağıtılması planlanmıştır. Ancak önerinin literatür taramasına yönelik eksiklikler olduğu görülmüştür. Örneğin, Türkiye’de çocuklarda kanser tanısı sıklığı ve tedavide radyoterapi kullanılma oranlarına dair bilgi bulunamamıştır. Yurt dışındaki olası bilgilendirme materyal örnekleri ve bu materyalin kullanımının etkileri yer almamaktadır. Kanser tanısının çocuklar psikolojik etkilerine dair bilgi yer almamaktadır. Proje önerisinde katılımcı olarak çocukların aileleri de yer almasına rağmen, kanser tanısının çocuk ve ailesi üzerindeki psikolojik etkilerine ve kaygı konusunda teorik  temele yönelik herhangi bir literatür bilgisine rastlanılmamıştır.  Radyoterapi alan çocukların işleme uyumunun, diğer tekniklerin (MR, ultrasonografi  vb.)  uygulandığı erken yaştaki  çocuklarla ilgili farklılıklar yer almamaktadır. İşleme uyumla ilgili araştırmanın yürütülmesinin planlandığı hastanelerdeki birimlerde işleme uyumla ilgili olarak hali hazırda neler yapıldığı ve bu çalışmaların olumlu ve eksik yönleri belirtilmemiştir.Projede ortaya koyulan problem her ne kadar uygulamalı olarak önemli olsa da, problemin çözümüne yönelik özgün bir fikir ortaya atılmadığı görülmektedir. Seçilen araçların (animasyon) neden seçildiğinin ve çalışmanın hipotezlerinin açıkça belirtilmemiş olması çalışmanın özgün değerini zayıflatmaktadır.	2,83
"Sunulan projenin başlıca amaçlarından biri, zaman algısı ve sosyal etkileşim konularını yöntemsel ve kuramsal anlamda bir araya getirmektir. Öneride bilişsel psikoloji alanında son yıllarda ortaya çıkan ortaklaşa hareket perspektifinin zaman algısı konusunda günümüze kadar görülmemiş olmasının bir eksiklik olduğu ve proje sonuçlarının bu eksikliği gidereceği öne sürülmektedir. Zaman algısının sosyal etkileşimden nasıl etkilendiğinin ortaya çıkarılması bilimsel bir yenilik sağlayabilir. Ancak proje önerisinde bunun sağlayacağı yararlar açık bir şekilde verilmemiştir. Proje zaman algısını açıklamaya çalışan modellerden ""Dikkat Geçiti Modelini"" referans almaktadır ancak özgün değer bölümünde öne sürülen iç saat mekanizması yapısı ile ilgili yeni verilerin neler olacağı ve nasıl elde edileceği açık değildir. Dikkat Geçiti Modeli zaman algısını tanımlamaya çalışan modellerden biridir. Zaman algısını açıklamaya çalışan iç saat veya yaygın adanmış sistemler dışında (dedicated mechanisms) beyin dinamiklerinde içsel değişimler sayesinde (intrinsic mechanisms) zaman hakkında karar verilebileceği de ileri sürülmüştür (Ivry ve Schlerf, 2008). Henüz zaman algısının beyinde temsili tam olarak aydınlatılmadığı çekincesine rağmen şu anki bilgiler dahilinde iç saat olarak önerilebilecek serebellum ya da bazal ganglionun saniye altı zaman algısı mekanizmalarından sorumlu olduğu önerilmektedir (Ivry ve Schlerf, 2008, Muller ve Nobre, 2014). Buradan hareketle proje önerisinde saniye üstü süreçler veya zaman aralığı tayini konu edilmişken iç saat mekanizma yapısı hakkında çıktıların beklenmesi özgünlük konusunda bir kısıtlılık olarak görülebilir.Ayrıca, önerilen çalışmaların kuramsal değeri ikna edici seviyede tartışılmamıştır. Analitik bir taban olarak kullanılması planlanan ""Dikkat Geçiti Modeli"" ve ilişkili olduğu Skalar Zamanlama Modeli (SET), son yıllarda sahip olduğu yüksek parametre sayısı ve bunun getirdiği açıklayıcı esneklik nedeniyle eleştirilmektedir. Dolayısıyla, tercih edilen yaklaşımlar nedeniyle elde edilen sonuçların kuramsal bir tabanda nasıl değerlendirilebileceği ve bu değerlendirmelerin açıklayıcı niteliği konusunda soru işaretleri bulunmaktadır. Bu problemler önerilen çalışmanın özgün değerini zayıflatan faktörler olarak değerlendirilmiştir."	3,20
Projenin iki temel amacı bulunmaktadır. İlk olarak, öneride kahve falı ritüelinde gözlemlenebilen obje ile bedensel ya da sözlü iletişimin incelenmesi hedeflenmektedir. Bu kapsamda fincanın ve tabağın kullanımı, bu kullanımın kişilerarası etkileşime etkisi, bu objelerin kullanımının birbiri ile etkileşimi, soyut imgelerin sözel ve sözlü olmayan etkileşime etkisi ve kişilerarası etkileşim gibi çeşitli etkileşim türleri sıralanmaktadır. İkinci olarak, bu etkileşim türlerinden hareketle geliştirilebilecek olan bir teknolojik ekipmana tasarım ipuçları sağlanması hedeflenmektedir.  Ancak, bu iki hedef arasındaki ilişki açık ve anlaşılır değildir. Literatürde konu ile ilgili çalışmaların sonuçlarına değinilmemiştir ve kahve falı ritüelinden elde edilecek bilgilerin tasarım ipuçlarına nasıl dönüştürülebileceği konusu belirsizdir.Proje önerisinde,  proje sonuçlandıktan sonra Türk kahvesi fincanını ve/veya tabağını tek ya da çift taraflı bir ekran gibi kullanılarak kullanıcılara kahve falı baktıracak dijital arayüzeyli bir ürün mü, yoksa ikili etkileşimleri kolaylaştıracak (danışan-danışman) bir ürün mü tasarlanmaya çalışıldığı anlaşılamamaktadır. Araştırma önerisinde, alanyazının özgün ve güncel tartışmalarına nasıl eklemleneceği, bunlara nasıl farklı bir katkı sunabileceğinin tartışılmamış olması önemli bir eksikliktir. Önerilen araştırmanın, insan bilgisayar etkileşimi (HCI), etkileşim tasarımı ve bilişsel psikoloji alanları kapsamında mevcut kuramsal bilgi birikimi açısından yapacağı katkı belirsizdir. Araştırma sonuçlarının etkili bir biçimde değerlendirilebilmesi ve bahsi geçen ürün önerisi dışında alanyazına katkıda bulunulabilmesi için, proje önerisinde daha iyi bir kuram ve etki tartışmasının sunulması gerekmektedir.Araştırmanın hipotezleri ve literatür özeti arasındaki bağlantının zayıf olduğu, hipotezlerin iyi temellendirilmediği görülmüştür.Yukarıda belirtilen hususlar nedeniyle projenin özgün değeri yeterince ortaya çıkamamaktadır.	3,17
Proje literatürdeki eksiklikleri net bir şekilde ortaya koymakta, dil ve kültür arasındaki ilişkide var olan hipotezleri yenilikçi yöntemlerle test etmesinin yanında, literatüre katkıda bulunabilecek yeni bir hipotezi de test etmeyi hedeflemektedir.Proje önerisinde, psikoloji, dilbilimi ve sosyoloji disiplinlerini de kapsayan interdisipliner yönüyle özgün çalışmalar önerilmektedir. Ayrıca, öneride korelasyonel ve deneysel çalışmaların birleştirilmesi yöntemsel zenginlik olarak değerlendirilmiştir.Proje kapsamında ele alınması planlanan dil-düşünce bağlantısı, ülkemizde ilk kez sistematik bir şekilde ele alınacaktır. Ayrıca, proje önerisinde sadece mevcut kuramların yeniden sınanması değil, bu açıklamalara katkı yapacak yeni kuramsal yaklaşımların geliştirilmesi de amaçlamaktadır. Bu noktalar göz önüne alındığında önerilen projenin özgün değeri yüksek bulunmuştur.	4,60
"Proje konusu yoksulluk ve aile yılmazlığı ilişkisine odaklanması açısından önemli olarak görülebilir. Yoksulluk çok nedenli ve çok boyutlu bir kavramdır ve yoksulluk Türkiye için araştırılması öncelikli konulardan biri olarak değerlendirilebilir. Öte yandan projenin amacı, gerekçe ya da gerekçeleri ve kavramsal/kuramsal çerçevesi yeterince güçlü değildir. Alanyazın taramasının genelden özele, gerekçeleri de içerecek şekilde iyi yapılandırılmadığı görülmektedir. Çalışmada kullanılması amaçlanan kuramsal çerçevenin yoksulluğu nasıl açıkladığı ve müdahale programıyla kuramsal çerçeve arasında ilişki ele alınmamıştır. Bir diğer önemli nokta alanyazın taraması ile ilişkilidir. Projenin adı “Pozitif Aile Gelişimi Müdahale Programı” olmasına rağmen, alanyazın taramasında yoksullukla mücadelede aile yılmazlığını da içeren müdahale programları ve etkililiklerinin tartışılmadığı görülmektedir. Ayrıca projenin özgün değer bölümünde yeni bir ölçme aracı geliştirmenin vurgulanmasına karşın, Türkçe alanyazında zaten aile yılmazlığını ölçen başka ölçekler (örneğin Cihan-Güngör, 2014; Kaner, 2010) bulunmaktadır; dolayısıyla proje önerisinin özgün değerinin yeterli olmadığı düşünülmektedir. "	2,00
Proje önerisi kapsamında travmatik olaylar, travmatik anının otobiyografik belleğe entegrasyonu ve travma sonrası psikolojik bozuklukların görülme olasılığı arasındaki ilişkinin araştırılması amaçlanmaktadır. Proje konusunun mevcut literatürdeki yeri belirtilmiş ve gerekli yazın taramasıyla desteklenerek hipotezler açıkça sunulmuştur.  Öneride, Transitional Impact Scale (TIS) Ölçeği ve Olayın Merkezi Ölçeği’nin (OMÖ) Türkçeye adapte edilecek olması ve anı entegrasyonunun TSSB tanısı almış hastalarla da ölçülecek olması projenin özgün değerini artırmaktadır. Ayrıca, travmatik anının entegrasyonunun, olay ipucu yöntemine ek olarak tepki zamanı ve anıyı hatırlama şekli de sorularak, özgün ve etkin bir işlem yolu ile değerlendirileceği görülmektedir. 	4,83
"Projenin temel amacı EMDR terapisinin yabancı dil öğrenmeyi olumsuz yönde etkilediği düşünülen yabancı dil kaygısını ortadan kaldırması ya da azaltması olarak ifade edilmektedir. Proje önerisinde de belirtildiği ve iddia edildiği gibi, yabancı dil öğretmede kullanılan tekniklerin farklılığı yabancı dil öğrenmeye ilişkin travmaların oluşmasına neden oluyor olabilir. Bu durumda öncelikli olarak farklı öğretim tekniklerinin yabancı dil öğrenmeye yönelik bir travmaya neden olup olmadığının belirlenmesi gerekir. Ayrıca yabancı dil öğrenmeyi engellediği düşünülen duygusal içerikli travmatik anıların diğer travmatik anıların sonucunda ortaya çıkıp çıkmadığını belirlemek oldukça güçtür. Buna paralel olarak yabancı dil kaygısının diğer kaygı ya da travma türlerinden nasıl ayrıştırılabileceği öneride açık bir şekilde belirtilmemiştir. Benzer şekilde öneride araştırmanın özgün değeri olarak EMDR’nin dil öğrenmeye dayalı travmatik yaşantıları ortadan kaldırabileceği gösterilse de, proje kapsamında yabancı dil kaygısının da ötesinde diğer psikolojik problem alanlarının da tedavi edilebileceği yordanmaktadır. Bu durum olası karıştırıcı değişkenler de düşünüldüğünde araştırmanın özgün değerini ciddi oranda düşürmektedir. Eğer EMDR terapisi yabancı dil kaygısını azaltıcı bir etkiye sahipse, bu etkinin dil eğitimi hangi bileşeninde/bileşenlerinde (dinleme, okuma, okuduğunu anlama, konuşma vb.)  beklendiği belirtilmemiştir. Yukarıda belirtilen noktalara ilave olarak; dil öğrenmeyi olumsuz yönde etkileyen bir dizi potansiyel karıştırıcı değişkenin (öğretmen-öğrenci ilişkisi, öğretmen tutumu, öğrencinin motivasyon düzeyi vb.) kontrol altına alınmamasının hatalı bulgular ortaya çıkarabileceği öngörülmektedir."	1,00
Önerilen projenin temel amacı, şiddet içerikli oyun bağımlılığının (ŞİOB) olay-ilişkili beyin potansiyelleri (OİP) yoluyla nörobiyolojik temellerini ve ŞİOB ile bilişsel süreçler arasındaki ilişkileri incelemektir. Bu bağlamda, şiddet içerikli oyunlara bağımlılığı olanlar ile kontrol gruplarının psikolojik ve bilişsel süreçleri arasındaki farkların nörofizyolojik ölçümler aracılığıyla gösterilmesi planlanmaktadır. ŞİOB ve bilişsel süreçler arasındaki ilişkilerin, diğer psikolojik değişkenlerle ilişkisinin ortaya konulması daha önce birbirinden bağımsız olarak çalışılmış olduğu için özgün olan boyut inceleme sorusu değil, bu üç değişkenin birlikte ele alınması olabilir. Projenin özgün değeri ülkemizde geliştirilmek istenen araştırma kültürünün önemli bir parçası olan “bilgi ve teknoloji paylaşımının” yaygınlaştırılmasına katkı sağlayacak olması şeklinde sunulmaktadır. Ancak, söz konusu özgün değer yöntemsel açıdan güçlü bir araştırmadan sonra geliştirilmesi muhtemel bilgi ve teknolojiler için geçerli olabilir. Bu yönüyle projede kapsamında incelenen konunun doğası gereği yöntemsel sınırlılıklardan dolayı öne sürülen özgün değer zayıflamaktadır.	3,67
"Proje önerisi, Türk liderleriyle ilgili bilimsel düzeyde liderlik analizleri yapmayı, bu analiz türlerinden en kapsamlısı olarak nitelendirilen operasyonel kod analizi yoluyla projeyi gerçekleştirmeyi hedeflemesi ve Türk liderlerinin profillerinin çıkarılması yoluyla siyasi karar alma süreçlerinin yordanmasını amaçlaması bakımından önemli görülmektedir. Öneride özellikle ABD liderlerinin profillemesinde oldukça yaygın olarak kullanıldığı ileri sürülen Operasyonel kod analizinde kullanılacak Profiler Plus programının, Türkçe metinlerle çalışabilir duruma getirilmesi ve sonrasında da Türk liderlerinin profillerinin çıkartılması projenin alana sağlayacağı önemli bir katkı olarak değerlendirilmiştir.Ancak, liderlerin ""liderlik profillerini"" incelemeyi hedefleyen bu çalışma literatüründe var olan yurtdışındaki birçok çalışmanın bir replikasyonu niteliğindedir. Türk liderlerinin çalışmasını hedefleyen bu projede sadece başbakanlara dair çalışmaların yürütülecek olması çalışmaya önemli bir kısıtlılık getirecektir.Bu kısıtlıkların yanısıra projede Operasyonel kod analizinin özellikle ABD liderlerinin profillemesinde oldukça yaygın olarak kullanılmakta olduğu belirtilmesine rağmen proje literatüründe bu çalışmalara yer verilmemiş olması özgün değeri önemli ölçüde  zayıflatmaktadır."	2,75
"Proje önerisinde zihinsel ve ruhsal rahatsızlıkları olan bireylerin medyada nasıl temsil edildiklerini incelemek ve dezavantajlı grup olarak bu kişilere olan önyargıları kırmak için kampanyalar düzenlenerek, toplumun bu konuda bilgilendirilmesini sağlamak amaçlanmaktadır. Ancak proje önerisinde de ifade edildiği gibi kendi içinde oldukça heterojen olan ""zihinsel/ruhsal rahatsızlığı olan bireyler"" ile tam olarak hangi grupların kastedildiği halen net değildir; işevuruk tanımların yer almasına ihtiyaç duyulmaktadır. Zihinsel ve ruhsal rahatsızlıklar birbirinden ayrıştırılmamıştır. Örneğin zihinsel özürlü bir birey ile şizofreni hastası bir bireyin temsilleri birbirinden çok farklı olabilir. Biri acıma diğeri ise korku hissi uyandırabilir. Ayrıca projede önerisinde  ""zihinsel/ruhsal rahatsızlık"" sınıflandırmasına giren bireylerin toplumdaki damgalamaya maruz kalma açısından benzer sıkıntılar yaşadığı görüşü ileri sürülmesine karşın, bu görüşü destekleyen literatür yeterince sunulmamıştır. Benzer bir sıkıntı; tutum, temsil ve kalıpyargı gibi kavramların kullanımında da görülmektedir. Bu durum gerekli teorik çerçevenin eksikliğine işaret etmektedir. Sunulmak istenen çalışma bir sosyal temsil çalışması ise, literatürde ruh hastalıklarının sosyal temsilleri konularında yapılmış ulusal ve uluslararası önemli çalışmalara yer verilmesi beklenir. Bu bağlamda, konuyla ilgili sosyal psikoloji literatürü sunumu yeterli düzeyde değildir. Önerilen görgül araştırmalar yoluyla elde edilecek bilgilerin, alanda var olan bilgi birikimine nasıl entegre edileceği açık değildir.Projenin başlığı ""Türkiye'de Zihinsel/Ruhsal Rahatsızlığı Olan Bireylere Yönelik Damgalamayla Mücadele ve Medyanın Bu Süreçteki Rolüne İlişkin Bir Araştırma"" ile içeriği uyumlu olmadığı düşünülmektedir. Bu öneride sunulan yöntem medyanın damgalamayı nasıl etkilediğinden ziyade, var olan medya temsillerinin ortaya çıkarılmasını amaçlanmaktadır. Bu nedenle başlıkta yer alan “medyanın bu süreçteki rolü” ifadesi ile öneride sunulan yöntem örtüşmemektedir.Proje önerisi, bir bilimsel proje ile bir toplumsal duyarlılık projesini biraraya getirmektedir. Bu nedenle birçok sayıda amaca aynı anda yönelmesi, hedeflere ulaşılmasında büyük bir engel oluşturmaktadır. Yapılması planlanan görgül çalışmaların her birinin, belirtilen toplumsal hedeflere ulaşmada nasıl ve ne düzeyde bir katkı sağlayacağı ve bu çalışmaların birbirleri ile bağlantısı net değildir. "	2,60
"Proje önerisi, 1965 yılı sonrası yazılı metinlerde geçen kelimeleri kapsayan 75 milyon kelimelik bir derlem oluşturmayı amaçlamaktadır. Proje önerisinde 6 başlık halinde belirtilen ve projenin özgün değerini belirtme amacı taşıyan ifadeler, projenin özgünlüğünden ziyade, daha çok ortaya çıkacak ürünün nasıl geniş bir kullanıcı kitlesine hitap edeceğini savunur niteliktedir. Oysa bilindiği gibi, bu tür derlemler hem yabancı diller hem de Türkçe için belirli ölçeklerde daha önce başarıyla hazırlanmış veri tabanlarıdır. Örneğin, ""Türkçe Ulusal Derlem"" (TUD) başlıklı çalışma, bu projede yapılacağı söylenen çalışmayı 1990-2009 yıllarını arasındaki farklı metin türlerinin taranması suretiyle yaklaşık 50 milyon kelimeyi içerecek şekilde hazırlamış bulunmaktadır. Proje başvurusunda kaleme alınan ""kapsam"" ve ""özgün değer"" bölümlerinden edinilen izlenime göre; proje genel olarak yukarıda sözü edilen TUD’un daha kapsamlı bir versiyonuna ulaşmayı hedeflemektedir. Nitekim bu amaç, proje başvuru metninde açıkça dile getirilmekte ve ... ""bilimsel bilginin birikim olduğu unutulmadan alanda daha önce yapılan çalışmaların daha güncel ve daha bütüncül hale getirilerek kullanılması gereklidir. Bu bağlamda TUD projesi çalışanlarıyla görüşmeler yapılarak bu proje geliştirilmiştir"" ifadesine yer verilmektedir. Ancak yapılan görüşmenin bilimsel içeriği ve ""eski"" projenin başvurusu yapılan ""yeni"" projeye olan etkisi/katkısı üzerinde durulmamaktadır. Genel olarak kapsam genişlemesine gidileceği anlaşılan bu projede, TUD’un hangi bakımlardan ve ölçütlere göre göz önüne alınacağı, yinelemelere düşmemek için nasıl bir yararlanma yoluna gidileceği açık olarak belirtilmemektedir. Bu bakımdan, taahhüt edilen 75 milyon kelimelik havuza ulaşılırken, daha önceki TUD adlı veri tabanında yer alan 50 milyonluk kelime havuzunun nasıl en verimli biçimde ve yinelemeye düşülmeksizin kullanıma alınacağı hususunun açıklanmamış olması önemli bir boşluk doğurmaktadır. Projede çekim eki alan Türkçe sözcüklerin tek sözcük olarak kabul edildiği yazılmıştır. Bu görüşün bilimsel temeli ve bu derlemde bu tür sözcüklerin nasıl kodlanacağı anlaşılamamıştır. Örneğin, kök sıklıkları nasıl hesaplanacaktır? Kök + çekim eki; kök + yapım eki + çekim eki formlarındaki kökler ayrıştırılarak mı sayılacaktır? Ek sayımları da yapılacak mıdır? Yapım eki veya çekim eki alan çok ekli sözcüklerin Bütünsel sözcük sayımları nasıl yapılacaktır? Yapısal olan belirsiz sözcüklerin (örn. hem fiil hem isim olan sözcükler) ayrımı nasıl işaretlenecektir? "	1,60
"Proje önerisi, yerele özgü kentsel kimlik oluşturacak biçimde ve kullanıcı profilini merkeze alan 341 riskli binanın bulunduğu yapı adalarında 'ada bazlı kentsel dönüşüm' kapsamında riskin ağırlıklarına göre tasarım alternatifleri geliştirme ve bir tasarım rehberi hazırlamayı önermektedir. Tamamlanmış 112M421 numaralı TÜBİTAK projesinin devamı niteliğindeki bu proje önerisi farklı disiplinlerin afet- bina- yerleşim yaklaşımlarını içermektedir. Esas itibariyle disiplinler arası bir çalışma niteliği taşır. Bu yönüyle metodolojik açıdan özgün bir değer taşıyabilecektir. Hazırlanacak rehber de yapılan 'yerel' vurgusu kritik bir vurgudur. Performans bazlı tasarım rehberlerinin ""yerel"" biçimsel bir tanımlama mimari bir tipoloji ya da yapım tekniği içermemesi performans ölçümlerine dayalı, alana özgü esnek bir çerçeve oluşturması beklenir. Ancak, ada bazlı kentsel dönüşüm açısından yeni yaklaşımlar vadeden öneri, kaynak taraması kapsamı sınırlı kaldığından gündemdeki anahtar temaların anlaşılmadığı zaafını taşımaktadır. Ada bazlı bir tasarım rehberinin ideal bir dönüşüm yöntemi olup olmadığı irdelenmelidir. Adanın kendi başına ele alındığında (building block) ne ölçüde anlamlı ve geçerli bir mekânsal birim oluşturduğu konusu irdelenmelidir. Bu irdeleme yapılmadan geliştirilecek bir rehber günümüzdeki performans bazlı tasarım rehberlerinin öngördüğü esneklik ilkesini mutlaka yerine getirmeyebilecektir.Bu açıdan yaklaşıldığında hazırlanması istenen tasarım rehberi genel amaçlı olmaktan uzak, yerel afet risklerini azaltan bir çerçeve oluşturacaktır. Kaynakça listesinde verilen pek çok eserin metnin içinde atıfı yapılmamıştır. Ayrıca kentsel tasarım rehberi başlığı taşıyan projenin dünyadaki kentsel tasarım rehberlerine atıf yapmaması yüzünden içinde gayrimenkul değerleme, kentsel dönüşüm finansmanı gibi konuları içermesi izlemeyi zorlaştırmakta, değerlendirme sürecini güçleştirmektedir. "	3,00
Proje önerisi, afet lojistiğinin zamanında, yerinde ve ölçüsünde nakliyesine yönelik bölgesel ve kentsel ölçekte donatıların yer seçimi ve fonksiyon kriterlerini ortaya koymayı amaçlamaktadır. Örneklem olarak, İstanbul-Avrupa yakası, Edirne, Kırklareli ve Tekirdağ alt bölgesi seçilerek yardımların konumlandırılması ve dağıtılmasına dair bir yöntem geliştirilmesi planlanmıştır. Bu çalışmanın ülkemizde afet sonrası yardımların dağıtılması ile düzensizlik ve kaos yaşanmasını önlemeye katkıda bulunması beklenmektedir. Öneri, bir yandan afet lojistiğinin kuramsal yapısına katkı sağlarken, diğer yandan da afet risk yönetimi uygulamaları için kullanılabilir ve tekrar edilebilir yöntem alternatifleri geliştirmeyi hedeflemiştir. Ayrıca, proje kapsamında, İstanbul şehrinin Avrupa yakası için bir afet lojistik mekan düzenlemesinin yapılması ve ilgili taraflarla paylaşılması öngörülmektedir.Proje risk yönetiminin önemli bir parçası olan bölgesel ve kentsel afet lojistiği bağlamında farklı ölçeklerdeki parametrelerin hiyerarşik bir düzende belirlenmesi ve gereken donanımın hazır bulundurulması için yer seçim kriterlerinin ortaya konmasını amaçlamaktadır. Özellikle bu bağlamda bir ihtiyaç listesinin hazırlanması ve farklı boyutlardaki afetlerin ele alınması olumludur.Bu proje, afet lojistiğinin kuramsal yapısına katkı sağlayacaktır. Afet risk yönetimi süreci uygulamaları için kullanılabilir ve tekrar edilebilir yöntem alternatiflerini sunması kısmı özgündür. Projenin tümünde afet kelimesi kullanılsa da senaryo afet için deprem ve depremin yaratacağı diğer felaketler olarak önerilmiştir. Bu durumda deprem lojistiği ile diğer doğal afetler, iklim değişikliğine bağlı olaylar ve insan kaynaklı afetlerin lojistiği arasındaki farkların ortaya konması önem taşımaktadır.	3,50
Şiddete maruz kalan kadınlarda gözlenen psikolojik dayanıklılıkla bağlantılı faktörlerin araştırılması, hem uluslararası literatüre getireceği katkı açısından, hem de ülkemizde konunun hassasiyeti ve üretilecek koruyucu/önleyici sağlık politikalarına yön vermesi açısından önemlidir. Ancak proje konusu ile ilgili literatür taramasında bu konudaki güncel ve temel makalelere ve uluslararası/ ulusal çalışmalara yer verilmemiş olması, araştırma soru ve hipotezlerinin açıkça belirtilmemiş olması projenin özgün değerini önemli ölçüde düşürmektedir. Projede nicel yöntemle incelenmesi planlanan değişkenler yalnızca demografik değişkenlerdir. Demografik değişkenler değiştirilmesi zor oldukları için koruyucu ruh sağlığı bilgisi konusunda yetersiz kalma riski taşımaktadırlar. Bu anlamda yol göstericiliğinin kısıtlı olduğu düşünülmektedir. Bu durum çalışmanın kapsamını daraltarak özgün değerini zayıflatmaktadır.	2,50
Projenin amacı, İstanbul kentinin Avrupa yakası çeper ilçelerinde tasarlanan meydanların kurgusu ile kullanıcı davranışı arasında ilişkiyi inceleyerek bu meydanların tasarım ölçütlerini saptamak, tanımlamak ve genelde ana kentlerin alt merkezleri olarak çalışan çeper ilçe açık alan meydanları için yol gösterecek tasarım ölçütleri ortaya koymaktır.Bu amaç günümüz kentleri açısından önemli olguları kapsamaktadır:Günümüz kent planlarında özellikle kentleri saran kentsel tarım alanlarının ve yeşil açık alanların korunması hedefinin önemle vurgulanması ve vazgeçilemez özelliğinin kabul edilmiş olmasıdır. Bu önemli plan kararının varlığına karşın 'çeper' yerleşmeler konusunda, bu tür yerleşmelerin insan ve yapı yoğunluğunun düşük olması kuralı kadar çok açık, çok tanımlanmış tasarım ölçütleri yoktur. Ana kentler ile çevre alan bağlantıları arasında sağlıklı bir 'geçiş' alanı kurabilmenin yolu bu 'geçiş' alanlarını oluşturan 'çeper' yerleşmelere ilişkin çalışmaların gelişmesi ve çeşitlenmesidir.Kentlerin nüfus baskısı altında özellikle açık alan ve meydanlarını kaybetmeye başlaması, meydanların trafik kavşaklarına dönüşerek, kentlerin kimliklerini yansıttıkları, farklı sosyal grupların bir araya geldikleri ve ortak eylemleri paylaşabildikleri alanlar olma özelliklerini kaybetmeye başlamalarıdır. Bu merkezlerin ticari eylemleri trafik ağırlıklı,  konut altı ticaret sokaklarına kaymış, diğer eylemleri ise kent içinde dağılmaya başlamıştır. Bu bağlamda, yapılması önerilen proje mevcut durumun sorunlarını tespit edip, yeni çözümler sunabilmesi açısından faydalı olacaktır.Öneride ilgili konuda yapılmış diğer çalışmalar değerlendirilmiş ve araştırmanın nerede konumlanacağına ilişkin açıklamalarda bulunulmuştur. Örnek alanların yer seçimi nedenleri ayrıntılı olarak belirtilmiştir. Çeper kavramı kısmen açıklanmaya çalışılmıştır.	4,17
"Önerilen proje kapsamında tasarlanan araştırma 'Ankara örneğinde, bir metropol kentte yaşayanların yaşadıkları kenti ne kadar tanıdıkları, kentin ve kentliliğin farkına varıp varmadıkları, kentle barışık olup olmadıkları, mekana aidiyet duygusunun gelişip gelişmediğini, sosyo-kültürel bağlarının kente sahip çıkmaya yetip yetmediklerini' araştırmak üzere kurgulanmıştır. Araştırmanın, Ankara metropoliten alanındaki ilçelerde sayısal veri toplama tekniği ile gerçekleştirileceği ve toplanan veriden yola çıkarak kent kültürü, kentli olmak ve kentlilik bilincinin ölçüleceği ifade edilmektedir.Ülke genelinde önemli bir toplumsal soruna bilimsel bir yaklaşımla çözüm aranması, desteklenmesi gereken bir çaba olarak görülmektedir. Strateji rehberi ve örneklem alanlarının sosyo-iktisadi ve mekânsal göstergeleriyle ilişkilendirilen bir kentlilik bilinci haritasının oluşturulması hedeflenmektedir.Ülkemizde sık vurgulanan kentsel süreçlere, oluşumlara, gündelik yaşam pratiklerine atıf yapılmakla birlikte, proje önerisinin kavramsallaştırılıp kurgulanmasında aşağıdaki yetersizlikleri vurgulamak yararlı olacaktır.Ankara'da kentlilik bilincinin ve mekâna aidiyet duygusunun ne ölçüde gelişmiş olduğunu incelemeyi amaçlayan bu projenin en önemli özgün değeri ""literatürde az rastlanılan kentlilik bilinci konusuna"" katkı yapmak olarak belirtilmiştir. Fakat literatürde az rastlandığı iddiasını destekleyebilmek için kentlilik bilinci ya da benzeri konularda yapılmış literatürden az da olsa örnekler vermek gerekir, ki literatür özeti bölümünde böyle bir bahis bulunmamaktadır. Proje önerisinin hiçbir yerinde uluslararası literatürde kentlilik bilinci kavramının ne şekilde ele alındığını ve bu konuda ne gibi tartışmaların yapıldığını gösteren herhangi bir bahis yoktur. ""Özgün Değer"" kısmında da araştırma soruları genel hatlarıyla kısaca sıralandıktan sonra sadece ""Gerek ulusal gerekse uluslararası yazında az rastlanan bu konunun bilime ve akademik yazına katkı yapacağı açıktır"" denilmekle yetinilmiştir ve bu katkının tam olarak ne olduğu izah edilmemiştir.Kent kültürü, kentli olmak ve kentlilik bilinci kavramları, her biri başlı başına geniş kuramsal tartışmalar içeren ve tek başına sayısal veri ile ölçülebilmesi yöntemsel açıdan zor başlıklardır. Araştırma önerisinde bu kavramlara dair kuramsal arka plan, ölçme için gerekli olan hipotezler ve ölçekler açıklanmamıştır. Proje konusu başlık olarak özgün değer üretebilir bir potansiyele sahip görünmekle birlikte, araştırmanın kurgulanması kuramsal ve yöntemsel açıdan yapısal eksiklikler barındırmaktadır. Bu yapısal eksikliklerin başında, araştırmanın ölçmeyi amaçladığı kentlilik bilinci, mekânsal aidiyet, kente ve çevreye saygı/saygısızlık gibi kavramlara açıklık getirilmemesi gelmektedir. Bu nedenle bu kavramların araştırma kapsamında hangi ölçeğe dayanılarak ölçüleceği belirsiz kalmaktadır. Proje önerisinde, kentlilik bilinci ile ilgili çalışmalara literatürde az rastlandığı, bu nedenle özgün değer olarak literatüre katkı yapacağı ileri sürülmektedir. Oysa, gerek kent sosyolojisi alanında gerekse sosyal psikoloji alanında bu konuda yapılmış çok sayıda çalışma bulunmaktadır. Erken sosyolojide ve kent sosyolojisinin öncüsü sayılabilecek Simmel'den, Lefebvre'ye pek çok sosyal bilimci bu konuda çalışmışlardır. Aynı şekilde göç ve kentleşme / kentlileşme ilişkisi de hem uluslararası literatürde hem de Türkiye'deki kentleşme yazınında bolca eserin bulunduğu bir çalışma alanıdır. Araştırma önerisi hazırlanırken bu teorik birikim dikkate alınmadan Ankara'ya dair özgün bir kentlilik bilinci ölçme iddiası dayanaksız görünmektedir. Literatürde ""kentlilik bilinci"" kavramı nadiren kullanılsa da sık başvurulan bir kavram değildir. Proje kapsamında atıf yapılan kentlilik bilinci, katılım, aidiyet, kent kimliği ya da kamusal alan gibi alt-başlıklar literatürde vatandaşlık çalışmaları altında kapsamlı olarak incelenen ve tartışılan konulardır. ""Citizenship"" kavramı kökündeki ""city"" kökünden gelmesi nedeniyle, vatandaşlık üzerine çalışmaların birçoğu ""kentlilik bilinci"" olarak adlandırılan olguya bakmaktadırlar. Bu açıdan yaklaşıldığında proje önerisinde belirtilen kaynakların seçim, kullanım ve geçerliliği irdelenmeden bırakılmış durumdadır. Bu bağlamda aşağıdaki kaynakların kavramsal çerçevenin oluşumunda yararlı olabileceği düşünülmüştür.-Cities and Citizenship, James Holston 1998-Democracy, Citizenship and the Global City, Engin F. Işın 2000-Handbook of Citizenship Studies, Engin F Işın, Bryan Turner 2003-A Brief History of Citizenship Paperback, Derek Heater 2004-Anna J. Secor,  ""Citizenship in the City: Identity, Community, and Rights Among Women Migrants to Istanbul"" (Urban Geography, 24: 2, 2003)"	2,60
"Önerilen proje kapsamında, ""kentsel dönüşüm ya da yenileme eksenli soylulaşma süreçlerinin, bu süreçler nedeniyle yerinden edilen ya da yerinden edilme tehdidi altında bulunan sakinler üzerindeki etkilerini ve yerinden edilmenin farklı boyutlarını ortaya çıkarmak"" hedeflenmektedir.Kentsel dönüşüm sonucunda ortaya çıkan soylulaşma süreçleri nedeniyle yerinden edilen ya da yerinden edilme tehdidi altında bulunan kent sakinlerinin bu süreçten nasıl etkilendiklerini incelemeyi amaçlayan bu proje, hem benzer nitelikteki çalışmaların azlığı, hem de bu konuda toplumda yeterince bilgi ve duyarlılık olmamasından ötürü önemli katkılarda bulunma potansiyeline sahiptir. Projenin özgün değerleri şu şekilde sıralanmıştır:1 - Türkiye'de yerinden edilme olgusunu kapsamlı bir şekilde inceleyen öncü çalışmalardan biri olarak bu konuda ulusal ve uluslararası literatürdeki önemli açığı kapatmaya katkı sağlaması;2 - Türkiye'de kentsel dönüşüm programlarının hızla çoğaldığı bu dönemde bu konuda etkili ve yapıcı politikaların üretilebilmesi için gerekli olan bilgi ve duyarlılığın sağlanması ve çözüm önerileri üretilmesine katkıda bulunması;3 - Proje çıktılarının paylaşımı ve yayılımı kapsamında yapılması planlanan belgesel ile ulusal ve uluslararası araştırmacıların, akademisyenlerin, eğitimcilerin, yerinden edilme riski taşıyan mahalle sakinleri ile bu konuda politika üretme potansiyeli olan kamu aktörleri ve genel kamuoyunun bu konuda bilgilendirilmesi ve duyarlılık kazanması; 4 - Bu konuda tamamı Batı ülkelerinde yapılan araştırmalara dayanan uluslararası literatüre Türkiye gibi farklı dinamikleri olan bir ülkede kentsel soylulaşma ve yerinden edilme süreçlerinin kendine özgü unsurlarını inceleyerek bu literatüre katkıda bulunmasıdır.Bu özgün değerlerin her biri de yerinde tespitler üzerine kurulmuştur. Bu bağlamda proje konusu itibariyle kentsel politika üretim süreçlerine olumlu girdiler sağlayabilme potansiyeline sahiptir. Bu açıdan ülke gündemini uzun süredir meşgul eden önemli bir soruna odaklanması nedeniyle proje önemli bulunmuştur. Diğer taraftan, İstanbul'da kentsel dönüşüm süreçlerinde yerinden edilme ile ilgili belli sayıda makale yayınlanmış ve bu mahallelerde özellikle kentsel muhalefet eksenli çok sayıda araştırma yapılmıştır. Ne var ki bunlar, kapsamlı olmaktan uzak, örnek olaylara yoğunlaşan mikro ölçekli saha araştırmalarıdır. Bu nedenle önerilen kapsamlı ""yerinden edilme"" çalışması, kentsel dönüşüm süreçlerinde yerinden edilmenin toplumsal ve mekânsal sonuçlarının ortaya çıkarılması açısından özgün değere sahiptir."	3,20
"Çalışmanın amacı, Düzce ili üzerinden ülkemizde doğal afet risklerini ekolojik planlama ilkeleriyle bütünleştiren bir mekânsal risk analizi yaklaşımının, katılımcı bir modelle etkin olarak yürütülmesini sağlayacak uygulama modelinin geliştirilmesidir. Bu kapsamda risk yönetimi ve ekolojik planlama birlikteliği özgün değeri oluştururken çok aktörlü ve işbirliğine dayalı model geliştirilmesi kısmı özgün ve önemlidir. Projede uygulama sahası olarak seçilen Düzce ilinin sık sık doğal afet geçirdiği ve hassas ekolojik özelliklere sahip olduğu belirtilerek; proje çıktılarının ülkemizde mekânsal planlamalara entegre edilebilecek bir risk yönetim modeli oluşturacağı ve bunun yerel yönetimlerin çalışmalarını kolaylaştıracağı ifade edilmiştir. Bu bağlamda doğal tehlikelerden kaynaklanan risklerin bütünleşik bir bilgi sistemine dönüştürülmesi olumludur. Bölgenin 1999 yılından sonra geçirdiği doğal-fiziksel değişimin belgelenmesi ve ekolojik bir planlama modeli bölgenin kalkınması için farklı bir bakış açısını ve planlama tartışmasını başlatabilir.Uluslararası literatür daha çok risk analizleri üzerine yapılmış, dayanıklı kentler, ekolojik planlama, sözü geçen doğal ve kültürel peyzaj, katılımcı modeller üzerine pek atıfta bulunulmamıştır. Oysaki dayanıklı kentler, yerel dayanıklılık planları üzerine pek çok yayın bulunmaktadır. Ayrıca iklim değişikliğine bağlı doğal riskler konusuna değinilmemiştir.Projede peyzaj fonksiyonlarının tanımlanması yolu ile ekolojik planlamaya katkı yapılması düşünülse de, şehir planlama açısından ekolojik planlamaya dair bir ana çerçeve ve alt çerçeveler (ulaşım, konut alanları, açık yeşil alanlar vb.) çizmekte ve bu çerçeveler içinde, tehlike ve risklerin yanı sıra ekolojik hassasiyetlerin gözden geçirilmesi olumlu katkı sağlayabilecektir. "	3,67
Bilim merkezleri okul dışı öğretim ortamları arasında yer almaktadır. Bu merkezlerde halen görev alan kişilerin herhangi bir öğretim programına göre faaliyette bulunmamaları merkezi ziyaret edenlerin sınırlı deneyimlerle ayrılmalarına neden olmaktadır. Bu açıdan bakıldığında projenin böyle bir eksiği gidermede güçlü bir başlangıç noktası oluşturduğu söylenebilir. Aynı şekilde öğretmenler bilim merkezlerinde bulunan sergileri fen müfredatlarıyla ilişkilendirmekte zorlanmakta ve gezileri etkin bir şekilde gerçekleştirememektedir. Bu proje çıktıları arasında yer alacak olan öğretim materyalleri öğretmenlere bir rehber niteliği taşıyacak ve Konya Bilim Merkezi ziyaretlerinin fen öğretimi açısından faydalı bir şekilde gerçekleştirilmesini sağlayacaktır.    Proje kapsamında gerçekleştirilmesi planlanan etkinliklerin bilimsel bir problemi ortaya koyup çözümüne yönelik yenilikçi/yaratıcı bir yaklaşım önermemektedir. Sergi ve materyallerin nasıl kullanılacağını içeren öğretim paketlerinde çalışma yapraklarına, kavram haritalarına, dallanmış ağaç formlarına ve öğrencilerin katılacağı gezilere yer verilmiştir. Gezi sırasında öğrencilerin herhangi bir uygulamaya katılmayacakları, öğrencilere sadece bilgi verileceği belirtilmektedir. Bu da projenin özgün değerini azaltmaktadır.Proje önerisinde “Dünya’daki ve Türkiye’deki örnekleri incelendiğinde bilim merkezlerinin çeşitli derslerin öğretim programlarıyla doğrudan ilişkilendirildiği bir eğitim programlarının olmadığı”, “Ortaokul 5-8 sınıf Fen bilimleri dersi öğretim programıyla Konya Bilim Merkezindeki sergilerin/materyallerin ilişkilendirilerek en az 20 öğretim paketinin oluşturulacak olması projedeki en önemli özgün değeridir” şeklinde belirlemeler yer almasına karşın, örneğin Museum of Science (Boston) web sitesi incelendiğinde aslında bu projede yapılması planlananların hem öğretim programıyla ilişkilendirilirmiş öğretim paketleri hem öğretmenlerin profesyonel gelişimlerine yönelik etkinlik ve programların yapıldığı görülmektedir. 	2,40
"Proje önerisi tablet üzerinde çalışan Almanca işitsel görsel etkileşimli sözcük testi geliştirmeyi ve Almanca öğretiminde mobil öğrenmenin etki ve stratejilerini ortaya koymayı hedeflemektedir. Burada belirtilenlerin her birinin ayrı birer çalışma ve proje konusu olacak kadar kapsamları geniştir. Çalışmanın bu hedefleri gerçekleştirmek için nasıl bir kapsam ne tür bir kuramsal çerçeve ortaya koyacağı incelendiğinde;  Dijital medyanın önemi ve dijital yerliler ve yeni nesil öğrenen kavramlarından bahsedilmiştir. Yeni bin yıl öğrencilerinin özellikleri üzerinde durulmuştur. Milli eğitim YBÖ özelliklerine uygun teknolojik altyapı ve destek sağlayan adımlar atmıştır. Bu nedenle eğitim F öğrencilerinin buna paralel olarak teknoloji bilgisiyle bütünleştirilmiş olarak yetişmeleri gerektiğinden bahsedilmiştir. Bunu için Eğitim Fakültelerinin fırsatlar üretmesi gerektiğinden bahsedilmiştir. Eğitim Fakültelerinin eğitim sistemi ile YBÖ özellikleri arasındaki uyuşmazlığı kaldırılması için olası öğretim olanaklarının kullanılması durumunda ulaşılacak başarı düzeylerinin ölçülmesinin hedeflendiği belirtilmektedir. Tablet bilgisayarların Almanca öğretiminde öğretim materyali olarak kullanımından dolayı özgün olduğu iddia edilmektedir. kapsam bölümü incelendiğinde araştırmada tablet destekli Almanca sözcük öğretimi ile alakalı gerekli altyapı, kuramsal çerçeve ve ilgili literatür çalışmasının verilmediği açıkça görülmektedir. Bunu yanı sıra özgün değerde yabancı dilde sözcük öğretiminde tablet destekli bir yaklaşımdan söz edilmektedir. Yabancı dil öğretimimin sınıfın dışına taşınması gibi özgün bir değerden bahsedilmektedir. Ancak yabancı dil eğitimini sınıf dışına taşıma çok uzun sayılabilecek bir geçmişe sahiptir. Bunun yanı sıra kapsamda bunun nasıl gerçekleştirileceğine ilişkin bir araştırma geçmişi ve/veya kuramsal bir çerçeve çizilmemiştir. Yine benzer şekilde “Yabancı dil öğrenenlerin zaman ve mekân sınırı olmaksızın yabancı dili öğrenimlerini sürdürebilmelerine olanak tanıyacağından dolayı” özgün olduğu belirtilmektedir. Ancak bu ifade de Almanca da tablet üzerinden sözcük öğretimine odaklanan bu çalışmanın sınırlarının yeterli düzeyde çizilmediğini ve çalışmanın temel hedefinden uzaklaşarak bir takım ucu açık hedeflere doğru yöneldiğini göstermektedir. Benzer olarak, özgün değer bölümünde sıralanan maddelerin çoğunun sınırlarının net olmadığı, bu nedenle de ölçülebilirliği olası değildir. Bunun ötesinde, özgün değer olarak öne sunulan konuların neden özgün olduğuna ilişkin literatür ve kuramsal altyapı öneride verilmemiştir. Çalışmada daha önceki benzer çalışmalarla hiçbir karşılaştırma yapılmamıştır. Bu nedenlerle çalışmanın özgün değer açısından yetersiz olarak değerlendirilmektedir."	1,00
Çalışmanın amacı, çocuklarına dijital dünya hakkında rehberlik edebilmeleri için ebeveynlerin mevcut dijital yeterliklerinin belirlenmesi, belirlenen yeterliklere dayalı ölçek geliştirilmesi ve yapılan tespitlere dayalı bir öğretim ortamının tasarlanması ve geliştirilmesidir. Her ne kadar, çalışmanın literatür taramasının başlangıcı ebeveynlerin mevcut zayıf yönlerine fazlaca odaklanmış olsa da, proje konusunun mevcut bilim ve teknolojideki yeri etkili bir şekilde ortaya konulmuş ve ilgili literatür taramasıyla desteklenmiştir. Çalışmanın, ülkemizdeki önemli bir ihtiyacı ortadan kaldırabilecek özgün değere sahip olduğu düşünülmektedir.Eğitimin dijital ebeveynlik profili ve gereksinimleri temelinde geliştirilecek ve etkililiğinin sınanacak olması projenin en güçlü ve özgün değerlerinden biridir. Proje kapsamında geliştirilecek olan Algı Ölçeği ile ebeveynlerin dijital vatandaş yetiştirme yeterlik algı profillerinin çeşitli değişkenler açısından incelenmesinin ulusal ve uluslararası alanyazına katkı sağlayacağı düşünülmektedir. 	4,33
"Önerilen proje; artırılmış gerçeklik temelli çoklu ortam ve karekod uygulamaları ile desteklenen 5. sınıf Fen Bilimleri ders kitabının (akıllı kitap) tasarımını yapmayı ve bu yeni tasarlanan kitabın Ortaokul öğrencilerinin Fen Bilimleri dersindeki etkisini incelemeyi hedeflemektedir.Proje kapsamında geliştirilmesi beklenen ve kitap sektöründe yaygın olarak kullanılan karekod destekli kitap üretimi özgün değildir. Artırılmış gerçeklik ve türevleri açısından gelişen teknoloji akımında yeni açılımların olması projenin donanım boyutuyla orijinal veya yeni bir çalışma önerdiği düşünülse de projenin eğitsel boyutu için eğitim teknolojisi alanı bağlamında herhangi bir yeniliğe sahip olmadığı düşünülmektedir. Konuyla ilgili alanyazın taraması çalışmanın özgün değerini ortaya koyacak yeterlilikte bulunmamıştır. Örneğin, proje önerisinde sıklıkla kullanılan akıllı kitap, e-kitap, z-kitap kavramlarının alanyazına dayandırılmadığı ve proje metninde kavram kargaşası yaşandığı gözlenmektedir. Ayrıca projede önerilen akıllı kitapların eğitimde kullanılan benzer örneklerden farkı yeterince izah edilmemiştir. Proje, ortaya koyulması düşünülen ürün yönüyle faydalı olmakla birlikte, “akıllı kitap” olarak adlandırılan kavramın projenin odağına oturtulamaması yönüyle de zayıftır. Karekod aracılığı ile mobil bir cihazdan sanal destekler içeren bir web sayfasına ulaşılması dünyada ve ülkemizde artık güncelliğini kaybetmekte olan bir uygulamadır. Artırılmış gerçeklik gerçek ortamın sanal öğeler ile zenginleştirilmesini önermektedir. Basılı bir kitabı gerçek ortam olarak alıp onu sanal öğeler ile zenginleştirmeye çalışmak elektronik kitaba yönelmiş olan yayıncılık akışının gerisinde kalmaktadır. Şu an dünyadaki trend basılı kitabı azaltıp dijital içerik kültürüne geçiş iken bu önerilen projede farklı versiyonlarda ama yine geleneksel basılı materyal üretiminin öne çıkarılması projenin özgünlüğünü engellemektedir. "	1,80
"Proje önerisi, mobil ortamlara yönelik olarak elektronik bilgi inşa sisteminin geliştirilmesi ve geliştirilen bu sistemin verimliliğinin teknoloji eğitimi süreçlerinde uygulanarak değerlendirilmesini amaçlamaktadır. Öğrenme ortamlarına yönelik mobil bilgi inşa ve haritalandırma sisteminin geliştirilmesi projeyi özgün kılmaktadır. Bilgi inşa sistemin mobil tabanlı olması, etkileşimli çalışması ve çokluortam öğeleriyle desteklenmesi proje önerisinin özgünlüğünü arttırmaktadır. Proje çıktılarının eğitim alanındaki mobil ve çokluortam destekli bilgi inşa sistemlerinin gelişmesine katkı sağlayacağı düşünülmektedir. Önerilen bilgi inşa sistemi, etkileşimli sosyal ağ uygulamalarının eğitim alanında daha verimli kullanılmasına katkı sağlayacaktır. MoBiForum’un yazılım eğitiminde kullanılacak olması teknoloji eğitimi için bir avantaj olarak değerlendirilmektedir. Diğer yandan, özellikle uzaktan veya mobil öğrenmenin kalitesinin tartışıldığı şu dönemde, özellikle elektronik ortamda yapılan etkileşimler ile ilgili nitel verinin dışında nicel verilerin toplanması gerçekleştirilen tartışma ve belirtilen görüşler ile ilgili öğretene, kolaylaştırıcıya ve tasarımcıya önemli katkılar sağlayacaktır. Proje başvurusunda hazırlanması planlanan sistemin mevcut bilgi paylaşımı ya da inşası sistemleri ile farkları sistemin özgünlüğünü ön plana çıkarak şekilde açık ve net ortaya konulmamıştır. Proje başvurusunda literatüre büyük ölçüde yer verilmesine rağmen ne yapılacağına dair yeterince bilgi bulunmamaktadır. Mevcut durum anlaşılmaktadır, ancak projede bunlara ek ya da yeni ne yapılacağı yeterince iyi ifade edilememiş olması projenin özgün değerini sınırlandırmaktadır. Örneğin; bilgi inşa sistemi hakkında detaylı bilgi verilmemiştir. Sistemin ne olduğu, ne işe yaradığı, nasıl olması gerektiği, ne tür hizmetler sunacağı, kullanıcılardan beklentinin ne olduğu gibi sorular yeterince net yanıtlanmamıştır."	3,60
"Doğu ve Batı kültür dünyalarında kadın çalışmalarının buluşması ve konunun disiplinlerarası bir bakış açısıyla incelenecek olması bakımından projenin özgün olduğu söylenebilir. Öneriden anlaşıldığına göre, ""Doğu"" Arap ve Fars dili edebiyatından, ""Batı"" ise Alman, Fransız, İngiliz dili edebiyatından ibarettir. Ancak bu tabloda Türk dili ve edebiyatının nerede durduğu ise üzerinde düşünülmemiş bir sorundur. Projede ele alınacak yazarların ve metinlerin taranıp saptanmamış olması eksiklik olarak görülmüştür. Proje önerisinde 1900-1950 yılları arası için “Batı kültüründe Kadın Çalışmaları alanında (…) karanlık dönem” nitelemesi yapılmaktadır. Bu ifade yeterince gerekçelendirilmemiştir. Proje önerisinde, “İnsanlık Tarihini Belirleme”, bu açıdan 1900-1950 yılları arasının önemli bir dönem olduğu, bu sorunun “Doğu ve Batı kültürlerinde” araştırılacağı ve yine bu sorunun “Sosyal Bilimler alanında iz bırakan kadınlar” ve onların eserlerinde ele alınacağı ifade edilmektedir. Projenin başlığında, belirtilen dönemin insanlık tarihi açısından öneminin ne olduğu, ”sosyal bilimler alanı” gibi geniş bir alanın hangi alanlardan oluşacağı, bu kapsamda ele alınacak eserlerin geniş bir yayılım göstermesi gibi hususlar dikkate alındığında, proje, pek çok belirsizliği bünyesinde barındırmakta ve bu durum proje önerisinin özgün değerini önemli ölçüde zayıflatmaktadır. "	3,40
"Önerilen projede seracılıkta çalışan kadınların karşı karşıya kaldıkları riskler ve çalışma ve yaşam koşullarının ortaya konulması amaçlanmaktadır. Seracılıkta çalışan kadınların karşılaştıkları sosyo-ekonomik, çevresel, sağlık ile ilgili ve mesleki riskler ve ayrıca bu risklerin azaltılmasına yönelik stratejilerin belirlenmesi açısından çalışmanın özgün değeri vardır. Ancak tarımda kadın emeği genel başlığı altında seracılıktaki kadın emeğinin özgün durumu yeterince açıklanmamıştır.  Proje önerisi bu nedenle mevcut haliyle, daha ziyade betimsel bir çalışma ortaya çıkarma riski taşımaktadır.Proje ile ilgili olarak daha önce yapılan değerlendirmede, sera işçiliğinde kadın emeğinin farklı statülerinin çalışma kapsamında ne derece kapsanabileceğinin net biçimde ortaya konulmadığı belirtilmiştir. Bu eleştiri sonucu yapılan düzenlemede her üç gruptan da temsiliyetin sağlanacağı ancak farklı statülerin ne kadarının araştırma kapsamına gireceğinin ön çerçeve tespiti- ön alan ziyaretinden sonra gerçekleştirilecek görüşmelerle tespit edileceği belirtilmiştir. Ancak proje önerisinin yönteminde diğer kısımlarında da göze çarpan kavram kargaşası bulunmaktadır. Örneğin amaç ve hedefler başlığında geçen ""ücretsiz kadın aile işgücü"" büyük ihtimalle ücretsiz aile işçisini anlatmaktadır. ""Kadın emeği"", ""kadın işçi"" ifadelerinin kullanıldığı yerler hatta bazı yerlerde oldukça sık geçen ve belirsizlik katan ""birey"", araştırma yapılacak alanla ilgili proje önerisinin önemli bir kavramsal sıkıntısının olduğunu göstermektedir. Literatür özetinde Türkiye'de tarımda çalışan kadınlar ve kırsal alanda yaşayan kadınlarla ilgili yapılan araştırmalara referans verilmemiştir. Oysa bu alanda yapılan çalışmaları kaynak göstererek tarımda çalışan kadınların durumları detaylı olarak ortaya konulmamıştır.  Proje önerisinde literatür taraması kısmında uluslararası çalışmalara sınırlı düzeyde yer verilmiştir (Örneğin, uluslararası literatürün seracılıkta sadece iş sağlığı ve güvenliğine odaklandığı göze çarpmaktadır)."	3,60
"Projenin özgün değeri; kuramsal, eğitimsel ve toplumsal olmak üzere üç kategoride açıklanmaktadır.Kuramsal bakımdan, ""ikinci dilin yabancı dil öğrenimi ile eğitim ortamında gerçekleştiği ortamlarda gelişen ikidilliliğin etkileri""nin henüz alanda çalışılmamış bir konu olduğu ifade edilmiştir. İkinci dilde geliştirilen yeterlilik düzeyinin iki dillilik etkisi yaratıp yaratmayacağı, böyle bir etki yaratıyorsa bu etkinin boyutlarının belirlenmesinde bu projenin çok önemli bir rol oynayacağı öne sürülmektedir. Eğitimsel bakımdan, dil eğitimcilerinin sınıf içindeki pratiklerinde yeni yöntemler kullanabilir hale geleceği öne sürülmektedir. Ayrıca, yine eğitimsel bakımdan, öğrenciler, veliler, politikacılar ve eğitim planlamacıları düzleminde farkındalık sağlayacağı dile getirilmektedir.Toplumsal bakımdan ise, yabancı dil öğreniminin daha çok teşvik edilmesinin sağlanacağı, böylelikle de ülkemizin eğitim seviyesinin artacağı, çok dilliliğin yaygınlaşacağı ve farklılıklara olan hoşgörünün artacağı iddia edilmektedir.Özgün değer ifade etmesi bakımından, projenin Türkiye ölçeğinde daha önce yapılmamış bir çalışmayı hedeflediği kabul edilebilir bir iddiadır. Ancak projenin yukarıda alıntılanan eğitimsel ve özellikle toplumsal bakımdan sağlanacağı belirtilen yararlar sınanabilir nitelikte savlar değildir; projenin özgün değerini belirginleştirecek katkılar sunmamaktadır. Özellikle eğitimsel ve toplumsal başlıklar altında dile getirilen hususlar proje ile ilgili özgün değeri ifade etmekten çok ""yaygın etki"" kapsamında ele alınabilecek hususlardır ve ""özgün değer"" bölümüne ait olmadıkları söylenebilir. Proje önerisi, mevcut bilimsel eksiklikleri ve problemleri ortaya koyup, bunların giderilmesi için özgün ve yenilikçi öneriler sunmaktan uzaktır. "	2,60
Çalışma, gruplar arası (çapraz) evliliklerin olası avantaj ve dezavantajlarını ortaya koymak ve bu doğrultuda ülke barışına dolaylı bir katkı sağlamak amacıyla gruplararası temasın niteliklerini incelemeyi hedeflemektedir. Çapraz evlilikler konusu literatürde oldukça sık çalışılmış bir konudur. Çalışmayı özgün kılan yalnızca örneklem grubu (Türk ve Kürt) açısından nadir çalışılmış bir konuyu ele almasıdır. Ancak öneri, söz konusu konunun değerlendirilmesi ve bu değerlendirilme sonucunda etkin çözüm yöntemlerinin geliştirilmesi açısından özgün ve yaratıcı öneriler sunmamaktadır. Öneride, sosyal kimlik kuramı, sosyal temas denencesi,  hakkaniyet kuramı, sistemi meşrulaştırma kuramı gibi sosyal psikolojik yaklaşımlarına ve evlilik literatürüne değinilmemiş olması önemli bir eksiklik olarak değerlendirilmiştir. 	2,40
"Önerilen çalışma ele aldığı konu ve problemin net bir şekilde resmedilmesi itibariyle özgün bir nitelik taşısa da bu niteliğin proje içeriğine yeterli ölçüde yansıtılabildiği düşünülmemektedir. Etnografik olma iddiası taşıyan çalışmada, “modernleşmenin hayatı rasyonelleştiren, sekülerleştiren, bireyselleştiren, küreselleştirerek kültürü homojenleştiren güçlü etkilerine rağmen, ritüellerin, Kayseri’deki göçmen Uyguları, ortak bir etnodinsel kültürel sistemi paylaşan geleneksel bir “topluluk” olarak nasıl nesnelleştirdiğini, topluluk yapılarını korumalarına ve sürdürmelerine nasıl etki ettiği” hususunun olgusal düzeyde derinlemesine anlaşılması amaçlanmaktadır. Ancak bu amacın söz konusu içerikle ilişkilendirilmesi güç görünmektedir.  Modernleşme süreçlerine dair kast edilenlerin, rasyonelleştirme, bireyselleştirme, küreselleştirme, sekülerleştirme olduğu belirtilmektedir. Bununla birlikte bu kavramların araştırmada nelere, hangi olgu ve süreçlere işaret ettiği anlaşılamamaktadır. Bu “süreçlerden gelen güçlü etkiler”in ne olduğunun incelenmesi bu nedenle oldukça belirsiz kalmaktadır.Göçmenlerin göç sonrası yaşam, uyum süreçlerine ilişkin göç teorileri modernleşme teorisi ile iç içedir. Ancak göç literatürünün teorik yaklaşımlarına proje önerisinde değinilmemektedir. Proje önerisinde topluluğun yapısal olarak türdeş olduğu öngörülmektedir; henüz araştırma tamamlanmadan bu şekilde bir yargıya varılması doğru bulunmamıştır. Öneride özgün metodolojik katkıdan bahsedilmekte ancak bununla neyin kast edildiği anlaşılamamaktadır. "	3,50
"Proje önerisinde, Çin’den Avrupa’ya uzanan tarihi İpek yolunun kuzey bağlantılarından birini oluşturan Trabzon Limanı, 1461’den 1900’e uzanan yaklaşık dört buçuk asırlık bir zaman diliminde ele alınmaktadır. Proje önerisinin amaç ve hedeflerinde, konu, kapsam ve literatür özetinde sıklıkla tekrara düşülmüş olması ve aktarılan bilginin istenilen düzeyde sistematik hale getirilmeden sunulmuş  olması sebebiyle proje önerisi oldukça karmaşık bir yapıya sahiptir. Ayrıca, muhteva bakımından da dağınık bir görünüm arz etmektedir. Projenin ""İpek yolu bağlantılı ticaret yolları üzerinde bulunan Trabzon limanının ticari misyonunu aktif olarak sürdürdüğü 1900 yılına kadar Osmanlı dönemindeki durumunun izahı ile limanın tarihi arka planından hareketle günümüz turizmine katkısı ve ekonomisine olan katkısına değinmek"" olarak ifade edilen amacının tartışmaya açık olduğu değerlendirilmiştir. Projenin özgün değeri ""her şeyden önce Trabzon Limanı'nı (1461-1900) geniş bir süreçte tüm dinamikleriyle ele alan ilk çalışma olmasından kaynaklandığı"" şeklinde ifade edilmektedir. Ayrıca ""dönem dönem ve kısım kısım yapılan çalışmalara ek olarak liman hakkında tarihi süreçteki tüm dinamikler ortaya konulacağı"" ileri sürülmektedir. Proje önerisinde kastedilen minvalde ve ölçekte yapılacak ilk arşiv merkezli çalışma olma ve proje sonunda ortaya çıkacak ürünün başka projelere ve akademik çalışmalara başvuru kaynağı olacağı belirtilmektedir. Ancak projenin özgün değerinin, konunun çalışma aralığının uzun bir tarihsel dönemi kapsamasına ya da bu aralıktaki zengin tarihi malzemeye özellikle de arşiv malzemesine bakılarak ölçülemeyeceği açıktır. Bir konunun özgün değeri uzun bir tarihi dönemi ele alması ya da ne kadar çok kaynak kullanıldığıyla değil, alandaki çalışmalara hangi yeni bakış açılarını sunduğuyla ölçülmelidir. Önemli olan projenin sorduğu sorular ve ürettiği problematiklerle alana hangi yeni katkıları sağladığıdır. Osmanlı dönemi Trabzon limanı, şehri, hinterlandı (bu ifade projede muğlak bir şekilde kullanılmıştır), ekonomik ve sosyal dinamikler, ticaret ve sanat tarihi gibi temaları kapsayacağı söylenen araştırmada belli bir odak noktası, problematik ve argümantasyon olmadığı gibi zaman zaman projenin konusu (olduğu tahmin edilebilecek hususların) dışına çıkılarak ipek yolunun tarihi gelişimi ve Trabzon şehrinin Osmanlı öncesi tarihine değinilmiştir. Konunun tespiti ve ortaya konulmasındaki muğlaklık araştırılacak dönemin sınırlandırılması konusunda da kendini göstermektedir. 1461, Trabzon’un Osmanlı İmparatorluğuna katılma tarihi olarak anlamlandırılabilse de 1900’ün proje kapsamında incelenecek dönemin sonu olmasının gerekçeleri ortaya konulmamıştır.Gerçekleştirilecek olan projenin bugünün Trabzon’unun ekonomisine ve turizmine katkı yapacağı yönündeki yorumlar ikna edici bulunmadığı gibi, metindeki cümle düşüklükleri, anlatımdaki muğlaklık ve analitik yaklaşım eksikliği, projenin özgün değerini oldukça zayıflatmaktadır. "	1,83
"Proje önerisi, Kafkasya kökenlilerin hafıza mekanları üzerine 1864-1923, 1923-1950 ve 1950'den günümüze şeklinde üç zaman dlimini kapsayacak bir araştırma yapmayı öngörmektedir. Tanımlanan grup için ""göçmen"" yerine ""köken"" kullanılması oldukça isabetlidir çünkü günümüzde Türkiye'de yaşayan Kafkasyalılar atalarından farklı olarak göçmenlik statüsünden çıkmış ve kökenleri bağlamında eski kültür ve gelenekleriyle kendilerini ve geçmişlerini tanımlayan bireyler haline gelmişlerdir.Bu açıdan bakıldığında, proje özgün bir katkı yapma potansiyeline ziyadesiyle sahiptir. Zira yalnızca göç tecrübesini değil, daha geniş bir çerçeve dahilinde Kafkasyalılar için semboller ve semboller üzerinde yaşatılan tarih ile ilgili geniş kapsamlı bir öneriyi içermektedir.  Kafkasya muhacirlerinin kolektif hafızasının oluşumu ve aktarımı süreçlerinde sembollerin rolünü analiz etmeyi hedefleyen bu proje önerisi, günümüzde yeniden canlanmaya/canlandırılmaya çalışılan Kafkasya Muhacirleri kimliğini tarih algısı temelinde bir analize tabii tutmayı hedeflemesi açısından özgün bir katkı yapma potansiyeline sahiptir. Araştırmanın başta tarih ve sosyoloji alanlarından yararlanarak, disiplinlerarası bir nitelik taşıyacak olması bu özgünlüğü desteklemektedir.  Proje önerisinde, İstanbul, İzmir, Ankara kentleri ile Kayseri, Sivas ve Düzce kırsalında yaşayan Kafkas kökenli insanlarda sembol, mitler üzerinden tarih algısı ile resmi tarih arasındaki uyuşma ve uyumsuzlukların tespitinden hareketle sıradan insanın nasıl anımsadığı ortaya konmak amaçlanmaktadır.  Kafkasya üzerine yapılan çalışmalar genelde göçleri, sürgünleri ve onların iskanlarını içermektedir. Proje bu klasik şemayı aşarak halen yaşamakta olan insanlar ve onların anımsamaları üzerine odaklanmaktadır. Yukarıda belirtilen konular çerçevesinde proje önerisinin özgün değerinin oldukça yüksek olduğu söylenmelidir."	4,80
Proje önerisinde Ahmet Rasim'in, yaşadığı döneme her yönden tanıklık eden, dolayısıyla sosyal ve kültürel tarih araştırmalarına çok çeşitli bilgi ve veri sağlayacak olan binlerce yazısının gün ışığına çıkarılmayı bekleyen yazarların başında geldiği belirtilmektedir. Ahmet Rasim'in eserlerinde hemen her sosyal sınıftan, yaştan, meslekten ve inançtan kadın ve erkeği ile bunlara ait dil unsurlarını görmenin olanaklı olduğu ifade edilmektedir. Projenin literatür özetindeki söz konusu yılların insanları ve mekânlarıyla İstanbul’u ve İstanbul’da yaşanan toplumsal değişimi ele alan çalışmalar değerlendirildiğinde, Ahmet Rasim gibi imparatorluk yıllarında doğan ve Cumhuriyet’i idrak etmiş olan az sayıda yazarın bulunduğu ve bunlar arasında Ahmet Rasim'in özel bir yeri olduğu anlaşılmaktadır.Gazeteci, edebiyatçı, kültür tarihçisi ve sanatçı kimliği ile Türk kültür tarihinin on dokuzuncu yüzyıldan yirminci yüzyılın başlarına kadarki sürecinde baskın bir yeri olan Ahmet Rasim'in  edebi eserlerinde, denemelerinde, günlüklerinde, fıkralarında İstanbul'un mekansal ve sanatsal ve insani özelliklerinin ve niteliklerinin prototipini çıkarmak bakımından özgün bir çalışmadır.Ancak, tek bir yazarın eserlerinden hareketle bir şehre ait prototip çıkarmak mümkün görünmemektedir. Proje önerisinde de belirtildiği gibi prototip, ortak özellikleri öne çıkararak bir dönemin kişi veya mekanlarını somutlaştırmak ve tek tipleştirmek anlamı taşır. Esas olarak Ahmet Rasim’e dayanarak bir dönemin toplumu içinde görülebilecek çok sayıda insana ulaşmayı hedeflemek ve teorik bir çerçeve çizmek gerekir. Ayrıca, proje yürütücüsünün halihazırda “Ahmet Rasim’in İstanbul’u” başlıklı 2008 yılında basılmış kitabı bulunmaktadır. Bu kitabın içeriğinde, giyim, kuşam, süslenme, eğlence hayatı, evde hayat, toplumda hayat, mübarek günler gibi başlıklar bulunmaktadır. Bu başlıkların projenin cevap aramayı hedeflediği temel soruları kapsayan başlıklar olması, mevcut proje önerisinin özgünlüğünü sınırlamaktadır. Diğer taraftan proje önerisi ile söz konusu kitap arasında nasıl bir farklılık olacağı ortaya konulmamış olması önemli bir eksiklik olarak değerlendirilmiştir. 	3,83
"“Osmanlı Devletinde Vebanın Sonu: 1840-1920 Arası Veba Salgınları ve Bu Hastalıkla Mücadele” başlıklı proje; mevcut bilimdeki eksikleri ortaya koyma, eksikliklerin giderilmesi, problemlerin çözümüne yönelik özgün, yaratıcı ve yenilikçi öneriler sunarak özgün katkılarda bulunma açısından yeterli özgün değere sahip değildir. Projede öncelikle bilgi eksiklikleri göze çarpmaktadır. Örneğin, tarihsel kaynaklara bakıldığında hastalıkların tasnifinin kesin olarak yapılmasında henüz aşılamamış zorluklar vardır. Proje önerisi tıbbi terminoloji ve tıp bilgisi konularında zayıf olarak değerlendirilmiştir. Yeterli kaynaklara başvurulmadan sunulan proje iyi bir şekilde yapılandırılmamıştır. Konu bütünlüğü sağlanamamış, ülkemizde 1840-1920 arasındaki salgınları incelemek amacıyla oluşturulduğu belirtilen proje, kaynakları ve yazımı açısından bir veba tarihçesi gibi sunulmuş, kaynaklar hakkında yüzeysel yargılamalarda bulunulmuştur. Ayrıca genel olarak incelendiğinde projenin çoğunlukla Osmanlı İmparatorluğu’nun son dönemindeki karantina tarihini incelemeyi amaçladığı gibi bir izlenim oluşmaktadır. Tüm bu nedenlerle bilimsel çıktıları olabilecek bir proje izlenimi vermemektedir.Proje önerisinde, alınan karantina önlemleri sayesinde artık tüm dünyada hastalığın etkilerinin azaldığı bir döneme odaklanılmaktadır. Bu dönem ilgili birçok yayında da irdelendiği gibi; Batı’da 15-16. yüzyıllardan itibaren olduğuna benzer şekilde, Osmanlı’da da; hastalığın türüne, çevresel ya da genetik faktörlere ve 1830’lardan itibaren etkin olarak uygulanmaya başlanan karantina önlemlerine bağlı olarak hastalığın artık pandemi düzeyinde seyretmediği bir dönemdir. Arşiv belgelerinden, dönemle ilgili kaynaklardan karantina uygulamaları ile ilgili katkı sağlayacak bilgiler edinilebilir. Ancak bu önlemler söz konusu dönemde endemik düzeyde seyreden veba için alınan lokal karantina önlemlerinden çok, büyük halk kitlelerini etkileyen kolera için geniş şekilde uygulanmıştır. Bu bağlamda, proje önerisinde salgın hastalıklar konusunda bir karışıklık söz konusudur.  Projenin önerisinin özgün değerini sınırlayan unsurlardan bir diğeri de konu ile ilgili gerekli literatür incelemesinin yapılmamış olmasıdır.Projenin hedefleri arasında veba salgınlarını önlemek için alınan tedbirlerin ekonomik ve toplumsal hayata etkilerinin nasıl olduğu gibi soyut bir hedefin belirlenmiş olması sorunlu gözükmektedir. ""Ekonomik ve toplumsal hayat"" ifadesi ile neyin kast edildiği anlaşılamamaktadır. Öneride, ekonomik ve toplumsal hayata etki ifadesinin sınırlanmamış olması projenin özgün değerini ciddi bir şekilde azaltmaktadır.  "	1,20
Nüfus sayımları, etno-kültürel ve dilsel türdeşlik arayışı üzerinden ilerleyen ulus-inşaa süreçlerinde, politika yapıcılara yön göstermesi açısından önemli olmuştur. Cumhuriyet'in ulus-inşaa sürecine denk düşen 1927-45 arasında gerçekleştirilen dört nüfus sayımının, ulus-inşaa sürecindeki rolünü gerek Türkçe gerek azınlık basınında çıkan haber, yorum ve görsel materyal kullanılarak değerlendirecek olan proje, bu açıdan özgünlük taşımaktadır. Tek Parti hükümetlerinin azınlık politikalarını basın üzerinden okuyan çalışmalar yapılmış olmasına rağmen, sadece nüfus sayımlarına bağlı olarak toplumsal ve siyasal tutumların basına nasıl yansıdığı, iktidar tarafından basının bu amaçla mobilize edilip edilmediği, uluslaşma sürecinde basının ne derece ve ne şekilde iktidar aracı olarak kullanıldığı gibi sorulara cevap aranacak olması, Cumhuriyet'in ulus-inşaa sürecinde basının rolünü daha kapsamlı anlayabilmemize katkı sağlayacaktır.Öte yandan, proje önerisinde odaklanılan konu itibariyle uluslararası literatürle ilişki yeterli derecede kurulamamıştır. Örneğin, ulus devlet yaratma süreci içinde nüfus sayımlarının işlevselliği üzerine yapılan önemli çalışmalara (Benedict Anderson gibi) değinilmemiştir. Öneride, proje konusunun haklılaştırılması ve çerçevesinin çizilmesi açısından benzeri çalışmalara atıfta bulunulmadığı görülmüştür. Nüfus ve tarih yazımı ve dolayısıyla siyaset arasındaki ilişki ulusal literatürde çok çalışılmamış olmakla birlikte, önerinin bu konuda veri üretmiş uluslararası literatürden faydalanması beklenir.Tek parti dönemi kavramının zamansal bir ifade mi yoksa siyasi bir ifade mi olarak kullanıldığı net değildir. Bu kavramın nasıl bir analitik çerçeve sağlayacağı netleştirilmelidir. Proje Tek Parti dönemi nüfus sayımlarının ulus-inşaa sürecindeki rolünü ortaya koymaya çalışırken, bunu Türkçe, Osmanlıca ve azınlık dillerinde yayın yapan basında çıkan haber, yorum ve görsel materyali kullanarak yapmayı hedefliyor. Bu nedenle projenin odağının ulus-inşaa sürecinde nüfus sayımlarının rolünden, basın rolünün tartışıldığı bir zemine kayma tehlikesi bulunmaktadır. İki tartışma arasındaki ince çizginin korunmasına dikkat edilmesi gereklidir. Keza bu husus yöntemi de etkileyebilecek bir önem arz etmektedir. 	3,60
Psikoloji kökenli bir kavram olan “öğrenilmiş çaresizlik” olgusuyla ilgili eğitim bilimleri alanında giderek artan çalışmalar olmakla birlikte, kamu yönetimi alanındaki çalışılmalar yok denecek kadar azdır. Proje amaçlandığı ve tasarlandığı şekliyle yürütüldüğü takdirde Türk kamu yönetimi ve personel rejiminde yeni bir kavram ve ölçek oluşturacak, bu alanlardaki reform ve tasarıların başarısında en büyük engellerden biri olan çalışanların direncinin arkasındaki menfi algı, tutum ve davranışların üstesinden gelinmesinde önemli çıktı ve katkılar sağlayabilecektir.  Bireysel çaresizliğin dışında kurumsal çaresizliğe yönelik ölçeğin geliştirilmesi ve uygulanması bilimsel bir katkı sayılabilir. Proje önerisinin, disiplinlerarası bir nitelikte olmasından da kaynaklı özgün değerinin kuvvetli olduğu düşünülmektedir.Bununla birlikte, uluslararası literatürde benzer kavramsal çerçeveyi kullanan kuramsal ve alan çalışmalarının da proje kapsamında göz önünde bulundurulması yerinde olacaktır.	4,67
"Önerilen projede konusu belli ölçüde bilimsel alana katkı sağlayacak özelliğe sahip olmakla birlikte, daha önce ilgili literatüre yöneltilen eleştirileri aşacak ve bu konudaki eksikliği giderecek bir perspektif geliştirilememiştir. Kır yaşamının yeni nitelikleri üzerinde yoğunlaşılacağı, bunun da özellikle küreselleşme eksenli unsurlar dikkate alınarak yapılacağı dile getirilmesine rağmen ilgili alanının en temel tartışma temaları “küresel kültür”, “melezlik”, “yersiz yurtsuzlaşma”, “kü-yerelleşme” vb. kavramlar dışarıda bırakılmıştır. Projenin amacı 2000'lerden sonra Türkiye'de belirgin hale geldiği belirtilen ve içgöç olgusundan farklı bir niteliğinin olduğu düşünülen ""kentten kıra nüfus hareketini"" tespit, açıklama ve kavramsallaştırma olarak belirtilmektedir. Projenin hareket noktasında şöyle bir problem gözükmektedir: Hem kentten kıra nüfus hareketinin belirginleştiği iddia edilmekte hem de projenin amacında bu nüfus hareketinin tespit edileceği belirtilmektedir. Projenin literatür taramasında göç olgusuyla ilgili genel bir sosyolojik değerlendirme bulunurken, çalışmanın asıl konusu olarak belirtilen ve ""yaşam güzargahı"" olarak kavramsallaştırılan kent-kır arası gidiş gelişlerle ilgili yeterli bir kavramsal arkaplan ortaya konulmamıştır. Çalışmanın özgün değeri olarak belirtilen ""nüfus hareketliliğine sosyal-psikolojik faktörler itibarıyla bakılması"" noktası belirsiz kalmıştır. İçgöç olgusundan farklı bir konunun ele alınacağı belirtilirken projenin ""içgöç süreçlerinin ülkemize özgü niteliklerinin tespit edilmesi ve çözümlenmesi"" niteliğiyle özgün olduğu iddia edilmektedir. Proje önerisi, nüfus hareketliliklerine, genellemeci bir biçimde ekonomik-rasyonalist bakışın dışında, sosyo-psikolojik faktörler itibariyle de bakması bakımından kısmen özgün bir değere sahiptir. Bununla birlikte bu sosyo-psikolojik faktörlerin neler olduğu yeterince açıklanmamıştır. Ayrıca araştırma evreni belirsiz ve örneklem yetersizdir. Uygulama için belirlenen Karadeniz, Orta ve İç Anadolu Bölgeleri’nin seçiminde”kırdan kente göçün yoğun olma” kriteri tek başına bir gerekçe sunmamaktadır. Araştırma yapılacak köylerin seçimi de belirsiz kalmaktadır. Diğer yandan gerek seçilen bölgelerdeki il sayıları itibariyle (İç Anadolu’dan yalnızca 1 il, Karadeniz Bölgesi’nden 7 il), gerek bu illerdeki köy sayısı açısından (Örneğin Trabzon ve Karabük’ten yalnızca 1 köy, Konya’dan 7 köy ve diğerlerinde de farklılaşan sayılar) ve gerekse illere bağlı köylerin seçiminde belli bir sistematiklik ve açıklık bulunmamaktadır. Ayrıca araştırmanın genel sorunsalı ve amaçları açısından “kent-kır arasında gidiş-geliş” özelliğine sahip kişilerden elde edilecek bilgilerin ekonomik, mesleki, sınıfsal, göçmen tipi, arazi ve mülkiyet özellikleri, kültürel nitelikler vb. açısından ele alınıp “yeni eğilimler” olarak adlandırılan hususlar ve küreselleşme etkileri ile birlikte nasıl bir araya getirileceği hususu belirsizdir. Ayrıca “yerleşik köy sakinleri” ile yapılacak görüşmelerin araştırmanın konusu ve hedefleri ile ne kadar tutarlı olacağı ve ne tür katkılar sağlayacağı açık değildir. "	1,67
"Bu proje, ""Türkiye'yi Ziyaret Eden Yabancı Turistlerin Güvenlik Algı Düzeylerinin Analizi"" üzerine yoğunlaşarak daha önce ayrıntılı incelenmeyen bir araştırmayı gerçekleştirmeyi amaçlamaktadır. Bu çerçevede özgün bir değere sahip olduğu söylenebilir. Proje hem kuramsal anlamda hem de ampirik anlamda ilgili literatüre katkıda bulunabilir. Ayrıca turizm ve turizmin pazarlanması konusunda politika üretmeye katkıda bulunma potansiyeline sahiptir. Öte yandan proje ""Türkiye'yi Ziyaret Eden Yabancı Turistlerin Güvenlik Algı Düzeylerinin Analizi"" başlığı ile sunulmasına rağmen, hala ilk sunulduğu başlık (Türkiye’de Yaşayan Yerleşik Yabancıların Güvenlik Algı Düzeylerinin Analizi), çerçevesinde bir literatürü yansıtmaktadır. Bu ikilem bütün öneri metnine yansımaktadır. Söz konusu ikilem projenin özgün değerini zedelemektedir. "	3,00
6360 sayılı Kanun ile büyükşehir belediyelerinin sınırları ilin mülki sınırları ile aynı sınırlar olarak belirlenmiş, dolayısıyla büyükşehir yönetim modelinin mekân ve alan yönetimini içerecek şekilde yeniden tasarlanması sonucunu ve zorunluluğunu getirmiştir. Dolayısıyla büyükşehir belediyelerinin hizmet sunacakları yeni büyütülmüş hizmet ölçekleriyle hizmetlerin maliyeti ve etkinliği arasındaki ilişkinin çözümlenmesi, değerlendirilmesi araştırmacılar için önemli bakir bir çalışma sahasıdır.Bu bağlamda Türkiye’de büyükşehir belediye yönetim modelini hizmet maliyeti ve tekniği ile belediye ölçeği arasındaki ilişkiyi temel alarak Ankara ve Samsun örneklerinde çözümlemeyi amaçlayan projenin, henüz yeni uygulamaya geçen büyükşehir belediye modelinin sorun alanlarından birine ışık tutarak katkı sağlayacak nitelikte olması hasebiyle özgünlük potansiyeli taşıdığı söylenebilir.Bununla birlikte, hizmet-maliyet-ölçek analizi kapsamında araştırmada gözlem birimi büyükşehir ölçeğinde sunulan içme suyu hizmeti olarak belirtilmiş olmasına rağmen, neden bu hizmet alanının seçildiği, bu hizmet alanıyla ilgili bağlantılı literatür öneride sunulmamıştır.  Araştırma hizmet-maliyet-ölçek ilişkisi çerçevesinde büyükşehirleri yönetme sorununa odaklanmıştır. Ama odaklandığı içme suyu konusunda maliyete ilişkin temel bir varsayıma sahip değildir. 	3,50
"Nörosinema, yeni gelişmekte olan ve geniş bir potansiyel vaat eden disiplinlerarası bir araştırma alanıdır. Önerilen proje filmlerin beyin üzerindeki etkilerini fMRI yöntemiyle incelemeyi ve beynin değişik filmlere vermiş olduğu tepkileri karşılaştırarak seyirci-sinema ilişkisi üzerine ampirik veri elde etmeyi hedeflemektedir. Bu çerçevede yeni bir araştırma modeli önerme iddiası taşıması nedeniyle özgün bir değer taşımaya adaydır. Ancak aşağıdaki hususlar araştırma önerisinin özgün değerinin zayıflatmaktadır:Sinema ve seyir ilişkisine dair literatürdeki tartışmalar proje önerisinde göz önüne alınmamıştır. Kavramsallaştırma ve kuramsal arka plan sinema literatüründeki tartışmalardan yoksundur.Öznel verilerden nesnel bir temsil elde etmeye çalışması sorunludur. Tartışmaya konu edilen nesnel bilginin sinema çalışmalarına sağlayacağı olası katkılar verili kabul edilmiş, dolayısıyla da yeterince tartışılmamıştır. Bu bağlamda projede yer alan ""sinema çalışmaları için nesnel bilgi üretilecektir"" ifadesinin kuramsal tartışmalarla açılması gerekmektedir. Proje önerisi sinema çalışmalarına indirgemeci bir şekilde yaklaşmaktadır. Araştırma önerisinde a priori olarak ifade edilen yaklaşımların kuramsal olarak açıklanması ve tartışılması gereklidir. Örneğin, amaç ve hedef kısmında sıralanan hedefler, projenin özel amaçlarında yer alan konu başlıkları gibi.  Projenin özgün değerinin alt başlıklarında belirtilen iddialar, bilimsel araştırma projesi ile uyumlu değildir. Bilimsel ar-ge sistematiği ile bu özgün değerlere nasıl ulaşılacağı anlaşılamamıştır:Proje önerisindeki ifadeler fazlasıyla muğlak ve ölçümü tartışmalı pek çok kavram içermektedir. Örneğin, ""beyinsel veri"" ve ""sözel veri"" tanımlamalarından tam olarak ne kastedildiği yeterince anlatılmamaktadır. Özellikle ""sözel veriler""in ne olduğu, birkaç kısa cümle dışında, projenin hiçbir yerinde detaylı olarak açıklanmamaktadır.Proje önerisinin sinema alanına (film izleme deneyimi, film üretim süreci vb.) nasıl somut katkı yapacağı belirsizdir. Proje önerisinde kullanılan akademik dil konusunda özenli olunmalıdır. "	2,17
Proje önerisi daha önce sunulmuş revize bir projedir. Önceki öneriye ilişkin olarak hazırlanan panel raporu oldukça nitelikli, ciddi, detaylı ve yol göstericidir. Ancak yeni sunulduğu haliyle mevcut proje önerisi, bir önceki panel raporunda önerilen hususları dikkate almamış olup, gerekli düzeltmeleri hassasiyetle içermemektedir. Bunun ötesinde, proje önerisi değişiklik bildirim formu yapılması önerilen değişiklikleri ihtiva etmemektedir, cevap niteliği taşımaktadır.  Dolayısıyla projenin özgün değerine dair daha önce dile getirilen kuramsal, kavramsal ve yöntemsel sorunların giderilmemiş olduğu tespit edilmiştir. Örneğin, bir önceki panel raporunda da belirtildiği üzere, kamusal alanın çok katmanlılığını tartışma dışı bırakan Habermas’ın kamusal alana ilişkin yaklaşımının kullanılması yetersiz bulunmuştur. Proje önerisinde İnternet demokrasisi miti, içerdiği sorunlar yeterince tartışılmadan kabul edilmiştir. Öneride bu tartışmanın müzakereci demokrasi iddiası bağlamında geliştirilmesi gerekmektedir. Okur yorumları üzerine çalışılmamış birçok sorun mevcuttur. Örneğin, okur yorumcularının kimler olduğu, yazma motivasyonları, okur yorumlarının farklı sosyal mecralardaki yorumlarla karşılaştırılması haber metinleri ile okur yorumları arasındaki ilişki vb. Ancak böylesi katkılarla çalışma özgün değer kazanabilir.Okuyucu yorumlarının alternatif kamusal alan olma potansiyeli ön plana çıkarılabilir.Bir önceki panel raporunda da belirtildiği üzere, örneklem seçilecek dönemin olağan üstü bir dönem olması, okur yorumları ve kamusal alan arasındaki ilişkinin ortaya konulması açısından sorunlu bulunmuştur.Proje önerisinin, başta gündem belirleme ve okur yorumları olmak üzere ulusal ve uluslararası literatürden beslenerek iyileştirilmesi gerekmektedir.Bir önceki panel raporundaki ve bu panel raporundaki önerilerin birlikte yapılması beklenmektedir. 	2,00
Proje önerisi daha önce de TÜBİTAK’a sunulmuş, sunulan projedeki eksiklikler ve de projeye dair eleştiriler panel raporunda belirtilmiş ve proje önerisi yeniden hazırlanmıştır. Bu nedenle burada hem eski hem de yeni proje önerisi ve de ortak rapor göz önünde bulundurularak, yeni proje önerisi değerlendirilmiştir. Bu doğrultuda, araştırmanın özgün değeri konusunda eksiklik olarak belirtilen Suriyeli mülteciler sorunun tarihsel, sosyal ve politik bağlamına ilişkin eksiklik yapılan eklemeler ile giderilmiş görünmektedir. Kuramsal çerçeve konusundaki eksikliği tamamlayacak şekilde söylem, güç ve medya bağlamında eklemeler yapılmıştır. Suriyeli mülteciler konusunda yapılmış araştırmalara ve hazırlanmış raporlara daha geniş yer verildiği tespit edilmiştir.Tekrar sunulmuş olan proje önerisinin, önceki panel raporunda dile getirilen eleştiri ve önerilere uygun olarak doğru bir revizyona tabi tutulmuş olması da projenin değerini arttırmıştır. Projenin özgün değerini somutlaştırmak amacıyla, Suriyeli sığınmacılar sorununun tarihsel, toplumsal ve politik bağlamına ilişkin iyi bir çerçeve çizildiği, ayrıca önceki panel raporunda bir eksiklik olarak ifade edilen kuramsal çerçevenin de güçlendirildiği görülmektedir. Medyadaki temsillerinden yola çıkarak Suriyeli mültecilerin inceleneceği bu araştırma, alanda yapılan sınırlı sayıdaki bilimsel çalışma dikkate alındığında, alana oldukça önemli bir katkı yapacaktır. Proje gerek siyasal/ekonomik/kültürel nitelikli güncel ve yakıcı bir soruna odaklanması ve gerekse ortaya koyacağı bulguların politika yapıcıların karar alma süreçlerine yapacağı katkı/katkılar açısından son derecede önemlidir. Ayrıca ortaya konacak araştırma sonuçlarının, hali hazırdaki egemen medya söylemindeki sorunlu temsil yapısının iyileştirilmesine yönelik de olumlu etkileri olabilir. Bu bağlamda projenin özgün değeri yüksek bulunmuştur.  Proje süresi boyunca medya ve insan hakları konulu literatürün de göz önüne alınmasında fayda vardır. 	5,00
"Türkiye'de 1960-1980 arası yıllara ilişkin sinema kültürünü ve sinemaya gitme deneyimini, sözlü tarih yöntemi aracılığı ile ortaya koymayı amaçlayan proje, gerek kavramsal ve kuramsal çerçevesi, gerekse metodolojisi itibariyle alana güçlü bir özgün katkı sağlayacak niteliktedir. Sinema araştırmaları literatürü içerisinde görece az işlenen sinema seyirciliği olgusunu ele alması, Yeşilçam seyirciliği üzerine yapılacak ilk araştırma olması ve video kayıtlarıyla desteklenecek şekilde sözlü tarih yöntemini kullanması, projenin özgün değerini arttırmaktadır. Toplam 100 kişi ile gerçekleştirilecek sözlü tarih çalışması sonucunda elde edilen bilgi ve belgeler akademik yayınlar dışında bir belgesel filmde ve sergide de kullanılacaktır. Araştırma önerisinin en önemli özgün değerleri arasında;1. Sinema tarihimizin en önemli dönemlerini seyirci açısından inceleyen ve sözlü tarih yöntemiyle bilgi ve veri üreten bir araştırma olması nedeniyle sinema çalışmaları alanına çok önemli bir katkı sağlaması,2. Araştırma sonuçlarının belgesel film ve sergi formatında toplumun her kesimine açık hale getirilmesi sayılabilir.Proje, ayrıca izleyici deneyimlerinin kültürel tarihine ışık tutmayı amaçlaması bakımından da önemlidir. Çalışma, sadece 60’lı ve 70’li yıllarda değil, günümüz Türkiye’sinde de sinemaya gitmenin ve film izlemenin ortak deneyim biçimlerini, toplumsal anlamlarını, seyircinin filmlerden beklentilerini, sinema alanına yönelik öneri ve eleştirilerini gün yüzüne çıkararak, büyük ölçüde seyircinin kamusal ilgisi ve desteğiyle varlığını sürdürmek durumunda olan Türkiye film endüstrisinin kimi güncel sorunlarının çözümüne katkıda bulunmanın yanı sıra, film içerik üretim/yapım ve dağıtım karar süreçlerine de, bulunacağı önerilerle katkı sağlayabilir.Proje başlığının dönem ve kent sınırlaması göz önüne alarak yeniden yapılandırılması gereklidir.  "	4,67
Proje önerisinin, öncelikle tarihsel kimliği olan bir kurumun (DârulElhan) kuruluşunun, yapılandırılışının, işlevlerinin ve sanatsal malzemelerinin tarihçesini hazırlamak açısından  kısmen özgün değerinin olduğu düşünülmektedir.  Ancak mevcut haliyle öneri bir araştırma projesinden ziyade bir kurumun bütün unsurlarını tespit etme ve envanterini çıkarmaya yönelik bir çalışmadır. Bu durum proje önerisinin özgün değerini zayıflatmaktadır. 	2,83
Konu başlığı ilginç olmakla beraber benzer konularda hem ulusal hem de uluslararası çokça eser bulunmaktadır. Özellikle iç savaş ve devletin gücü, devlete güven konuları üzerine yoğunlaşan geniş bir uluslararası literatür ve veri seti (örneğin, “Minorities At Risk”) bulunmaktadır.Araştırma önerisi özü itibari ile bir hipotez testi çalışmasıdır. Proje dikkate değer bir hipotez ortaya koymaktadır, ancak bu hipotezin ne kadar özgün olduğu tartışılabilir. Bu hipotezin Türkiye örneğinde test edilmesi önemlidir. Ancak mevcut hipotezin test edilmesi için Türkiye’ye özgü içeriği yansıtacak veri seti oluşturmada eksiklikler görülmektedir. Bunun yanında bir teorik bir altyapı kurgulanmasından bahsedilmekte fakat bu teorinin ne olduğu belirtilmemektedir. Eğer bir teori yoksa değişkenler arası ilişkileri belirleyen hipotetik ilişkiler nelerdir? Bu ve benzeri eksiklikler sebebiyle projenin özgün değeri düşük kalmaktadır. 	2,20
"Çalışmanın özgün değeri; Batı siyasal düşünce geleneğinin tahakküm altında tuttuğu siyasal düşünceler sahasında, İslami düşünce geleneklerine de önem verilmesi gerektiğini ve bunların siyaset felsefesi ve teorisi alanlarında hiyerarşik bir tasnife tâbi tutulmaksızın, eşit değerde yer alması gerektiğini akademik dünyanın bilgi ve ilgisine sunma çabası olarak belirtilebilir. Buna ilaveten; siyasî düşünce üretimine sadece tarihsel olarak değil, güncel bir faaliyet biçiminde bakılması gerekliliğinin altının çizilmesinin de literatüre sunulacak bir katkı olduğu belirtilebilir.BİSAV, İLEM, UTESAV ve SETA gibi vakıflarda üretilen güncel İslami siyasi düşüncesinin dinamiklerini (siyasi düşünce üretiminin hangi ortamlarda, kimler tarafından, hangi düşünce gelenekleriyle bağlantılı olarak yapıldığını, bu üretimin Türkiye içinde ve dışındaki akademik dünyayla olan ilişkisini, düşünce üretim süreçlerinin temelindeki konu ve kavramların siyasetle ve siyasi kurumlarla olan ilişkisini) ""medeniyet"", ""adalet"" ve ""siyasi düzen"" kavramlarına yoğunlaşarak, bu kurumlarda yapılan yayınlar, kurslar, seminerler, dersler, paneller ya da konferanslar üzerinden incelemeyi hedefleyen proje önerisinin özgün olduğu ve Türkiye'de siyasal düşünce literatürüne katkı sağlayacağı düşünülmektedir. Öte yandan, öneri kapsamında karşılaştırmalı örneklerin değerlendirmeye alınmamış olması bir eksiklik olarak görülmüştür. "	4,25
"Önerilen proje, yurt dışında İngilizce için gerçekleştirilmiş, yurt içinde ise, proje yürütücüsünün de içinde yer aldığı araştırmacılar tarafından, daha önce nispeten daha az kapsayıcı ve sınırlı alanlara yönelik olarak ele alınmış bir araştırma konusunu kapsamaktadır. Diğer pek çok dilden belirgin farklılıklar gösteren Türkçedeki ""çoklu sözcük birim""lerini (ÇSB) konu edinmesi bakımından ve daha önceki çalışmalara göre çok daha bütünleyici ve kapsayıcı olması nedeniyle önerinin özgün değeri olduğu düşünülmektedir. "	4,40
Bu projenin amacı, İzmir ili sınırları içindeki 50 köyde kullanılan yerel bitki isimlerinin derlenmesi, elde edilen verilerin tarihi metinlerdeki karşılıklarının belirlenmesi ve bu verilerin yapı ve anlam yönünden incelenmesidir. Bununla birlikte proje, esas olarak halk ağzında kullanılan yöresel bitki isimlerini ortaya çıkarmayı amaçlamaktadır. Her ne kadar tarihi metinlerin inceleneceği belirtilse de bu tarihi metinlerin hangileri olduğu konusunda bilgi verilmemiştir. Bu konuda yayımlanmış halk tıbbı, bitki sözlükleri, Eski Anadolu ve Osmanlı Türkçesi sözlüklerinde verilen bitki isimleri konusunda herhangi bilgi yer almamaktadır. Daha çok botanikçilerin yaptıkları çalışmalar anlatılmış, dilbilim çalışmalarından örnekler eksik kalmıştır. Tarihi dönemlerle ilgili literatür çalışmasının iyi yapılmamış olması projenin özgün değerini azaltmaktadır. Bütün bu yönleriyle projenin özgün bir dilbilim araştırma projesi olması zor görünmektedir. Kelimelerin etimolojisinin yapılmasının, tarihi metinlerde izinin sürülmesinin de belli bir özgünlüğü vardır. Ancak yine de projenin sözlük hazırlama odaklı olması inceleme boyutunu zayıflatmakta ve özgün değerini düşürmektedir.Yurtdışında bu konuda yapılan çalışmalar göz ardı edilmiştir. 	2,40
"“Suriyelilerin sosyo-ekonomik entegrasyonu nasıl sağlanır”? sorusu üzerinden eğitim ve istihdama odaklanan bir model oluşturmayı hedefleyen proje özgün bir değere sahiptir. Son yıllarda Türkiye'nin önemli bir gerçekliği olan Suriyeli sığınmacıların araştırma konusu yapılması önemli görünmektedir. Ancak projenin özgün değerini azaltan birtakım sorunlar bulunmaktadır: Projenin metodolojik, kuramsal ve kavramsal olarak ne gibi katkılar yapabileceği net değildir. Proje önerisi ile ilgili genel bir literatür taramasının yapıldığı ancak proje önerisinin bu çalışmalardan ne gibi farklılıklar taşıdığının yeteri kadar detaylandırılmadığı görülmektedir. Diğer yandan göç ve entegrasyon sürecinin sosyo-psikolojik boyutununda incelenmesi hedeflenmektedir, ancak bu hususta herhangi bir teorik açıklama ve literatür taraması yapılmamıştır.Projenin ana eksenini oluşturan ""entegrasyon"" konusu kalıcı ve uzun süreli yerleşmelerde tartışılan ve araştırılan bir konu özelliği göstermektedir. Bu projede Suriyeli sığınmacıların Sakarya'da yerleşik bir düzene geçip geçmeyecekleri ya da ne kadar kalacakları nesnel verilerden yoksun söylemlere dayandırılmıştır. Dolayısıyla entegrasyon konusu üzerine teorik bir tartışma ihtiyacı hasıl olmuştur. Sığınmacıların göç öncesi yaşam ve deneyimlerinin göç sonrası yeni yaşam, davranışlar ve koşullar üzerinde olumlu ya da olumsuz ne kadar etkili olabileceği konusunda teorik bir tartışma ve öngörü eksikliği görülmektedir.Suriyelilerin göçü normal göç kültürü içinde değerlendirilmesi makul değildir; çünkü savaş nedenli zorunlu göç ile iş, yeni hayat kurma, ekonomik ve başka sebepler ile yaşanan göç hareketleri arasında ciddi bir ayırım söz konusudur. Araştırma evreni olarak ifade edilen 1340 kişi hakkında herhangi bir bilgi verilmemesi projenin özgün değerini zayıflatmaktadır. Projenin eğitim ve istihdama odaklanması ve çalışmanın sadece 1340 Suriye vatandaşının kayıtlı olduğu Sakarya ili ile sınırlı olmasına karşın hali hazırda Sakarya’da hangi eğitim basamaklarında kaç Suriye vatandaşının eğitim gördüğü ve hangi alanlarda istihdam edildikleri bilgisine yer verilmemesi önemli bir eksikliktir. Proje önerisinde geliştirileceği iddia edilen kuramsal modele ilişkin yeterli teorik ve yöntemsel tartışma yapılmamıştır. "	3,00
Bu çalışma çeşitli tümce yapılarının bellekte tutulmasının yaşlanma ile değişip değişmeyeceğini araştırmayı önermektedir. Araştırma önerisi daha önce İngilizce ve Korecede gözlenen bulgulardan yola çıkarak benzer deneysel çalışmaları Türkçe konuşanlar ile yapmayı/test etmeyi planlamaktadır. Önerilen araştırma disiplinlerarası (dilbilim ve psikoloji) bir çalışma olup daha önce Türkçede gerçekleştirilmemiş olması araştırmanın özgün değerini oluşturmaktadır. Ancak projenin, dünya literatüründe var olan bulguların Türkçe konuşurları üzerinde yapılması dışında nasıl bir katkı sağlayacağı, kuramsal ve yöntemsel olarak özgün ve yenilikçi ne getirebileceği açık değildir. Deneyde kullanılacak olan Türkçe tümcelerin nasıl işlemlendiğine ilişkin çalışmalara literatürde yer verilmemiştir.	3,20
"Proje önerisi, Türk edebiyatı tarihlerinde daha ziyade temsilcisi olan isimlerin eserlerinden hareketle ele alınan Servet-i Fünûn dönemine odaklanmaktadır. Ancak bunu yaparken, mevcut çalışmalardan farklı bir yaklaşım benimsemektedir: Servet-i Fünûn dergisi etrafında oluşan bu edebiyat akımının, derginin eleştirel bir analizinden hareketle ortaya konması amaçlanmaktadır. Bu anlamda projenin özgün bir katkı sunacağı düşünülmektedir.  Ayrıca Servet-i Fünûn dergisine odaklanan bu projede, söz konusu döneme ilişkin basmakalıp yargıların (""özüne yabancı"", ""Batı düşkünü"", ""kaçış edebiyatı"" vb.) sorgulanacak olması yenilikçi olduğu kadar önemli de bir çabadır. Ancak proje başlığındaki “asır sonu” ifadesi belirsizliğe yol açtığı için başlıkta yer almasına gerek yoktur. "	4,60
"Proje önerisi çok geniş bir konuyu içine alan bir başlığı içermektedir. Projenin esas amacı Orta Asya'dan günümüze gıdaların saklanması için uygulanan, geliştirilen saklama yöntemlerini tarihsel kaynaklar aracılığıyla tespit etmek ve günümüzle kıyaslamaktır. Fakat projenin başlığı ""Tarih Boyunca Gastronomi"" ifadesiyle bu amaçtan daha fazlasını ifade etmektedir. Gastronomi terimi bu proje içinde çok doğru bir şekilde kullanılmamıştır. Proje önerisinin ""mutfak kültürü"" ile daha ilgili olduğu düşünülmektedir. Günümüzde halen uygulanmakta olan gıda saklama yöntemleri Türk mutfak kültürünün önemli kültürel miraslarından biridir. Günümüzde gıdaların geleneksel saklama yöntemleri üzerine yapılmış çok sayıda gıda mühendisliği çalışmaları bulunmaktadır (Örneğin 2nd International Symposium on Traditional Foods from Adriatic to Caucasus, 2013 gibi). Bu konuda tarihsel bir yöntemle geçmişe yönelik derin bir araştırma yapmak ve günümüzle kıyaslayarak değişimleri tespit etmek, unutulan teknikleri günümüze kazandırmak ve son olarak geleneksel gıda saklama yöntemlerini modern teknolojiye uyarlamak özgün ve yararlı bir çalışma olacaktır. Ancak gerek Orta Asya, gerek Selçuklu ve Osmanlı dönemi için yapılacak bu araştırmada gıda saklama yöntemleriyle ilgili olarak detaylı bir araştırmayı gerçekleştirebilecek derecede yeterli belgeyi arşiv kaynaklarında bulabilmek pek mümkün gözükmemektedir. Kaynak yetersizliğinin yanı sıra araştırmanın kapsadığı coğrafi ve tarihsel alan çok büyük olduğu için araştırmanın derine inmeyen daha genel bir çalışma olma tehlikesi vardır. Zira proje özetinde kurutma, maya ile saklama, tuzla saklama gibi yaygın bir şekilde bilinen gıda saklama teknikleri belirtilmektedir. Bu tekniklerin tarihsel kökenleri hakkında bilgi veren yapılmış çalışmalar bulunmaktadır (Örneğin: OĞUZ, Burhan. Türkiye Halkının Kültür Kökenleri 1 Giriş Beslenme Teknikleri, İstanbul: Anadolu Aydınlanma Vakfı Yayınları 2002. ÖGEL, Bahaeddin. Türk Kültürünün Gelişme Çağları. İstanbul: Türk Dünyası Araştırmaları Vakfı). Belirtilen gerekçeler sebebiyle projenin özgün değerinin sunduğu yöntem ve yaklaşımla yeterli olduğunu söyleyebilmek mümkün gözükmemektedir.Ayrıca antropoloji literatüründe gıdanın nasıl yer aldığı, antropolojik araştırmalarda nasıl tartışıldığına dair değerlendirmeleri çok yetersizdir. Gıda muhafaza yöntemleri açısından bir literatür vardır; ancak araştırmanın ana kavramı olan mutfak kültürü ve gıda üzerine hiçbir literatürün değerlendirmesine yer verilmemiştir. Örneğin, kültürler neye gıda demektedir? Besinler kültürler için nasıl anahtar semboller olmaktadır, ya da nasıl kimlik sembolleri olmaktadır? Etnik gıda var mıdır? Yemek kültüründe gıdaları muhafaza etmeden önce sınıflamalar nasıldır? Gıda nasıl bir prestij unsurudur? Cinsiyetle nasıl bir ilişkisi vardır? Bir gıdayı yemek yapan nedir? Tüm bunlarla ilgili antropolojide sayısız literatür bulunmakta ancak proje önerisinde bunlara değinilmemektedir. Proje önerisinin mevcut literatür ile olan farkındalığı ortaya konamamıştır. Projenin iş yükünün yüzde 50’sini oluşturan arşiv çalışmaları mevcut literatürden nasıl bir farkındalık yaratacaktır. Mesela projeye konu olan Arşiv belgelerini çalışan ve Osmanlı Saray Mutfağı üzerine doktora tezi hazırlayan Arif Bilgin’in çalışmasından farklılığının ne olduğu açıklanmamıştır. Ham literatür özetinde verilen birçok kaynak bu anlamda literatür özetinde neden analiz edilmediği anlaşılamamaktadır. Projenin konusu çok geniş bir coğrafya ve uzun bir zaman aralığını hedef aldığı, tanımlanan araştırma teknikleri yetersiz kalma tehlikesine sahip olduğu ve proje ekibinde yer alan üyelerin görev dağılımları net olarak belirlenmemiş olduğu için projenin özgün değeri yetersiz bulunmuştur. "	1,80
Proje önerisinde çalışmanın, üniversitelerde başörtüsü yasağının kalmasından sonra bu sorunu yaşamış ve yaşamamış başörtülü öğrenciler üzerinde araştırma yapılacağı vurgulanmaktadır. Projenin hedefi olarak ise şu hususlar ifade edilmektedir:(1) Başörtülü kadın öğrencilerin seslerini duyurmak yoluyla üniversitelerin başörtülü kadınlara ne kadar olumlu kültürel ve eğitimsel yaşantı sağlayıp sağlamadığını ortaya koymak (2) Üniversite idarecilerinin, öğretim üyelerinin ve yükseköğretim politika yapıcılarının yeni oluşan bu kampüs ortamını ve başörtülü kadın öğrencilerin ihtiyaçlarını iyi anlamalarına ve bu doğrultuda politika üretmelerine imkan vermektir.Ancak, projenin (konunun) arka planı iyi bir şekilde ortaya konulamamıştır. Projede ciddi anlamda bir literatür hakimiyeti eksikliği görülmektedir. Tartışmalarda, araştırma öznesini tanımlamada bir kavram kargaşası yaşanmaktadır (covered women, saçlarını kapatan kadınlar, başörtülü kadınlar, türbanlı kadınlar vs.). Cinsiyet üzerine yapılan tartışmanın konunun ehemmiyetini ortaya koyması bağlamında eksik kaldığı görülmektedir. Türkiye'de geçmişte yaşanmış olan üniversitelerdeki başörtüsü yasağının tarihçesi açık bir şekilde ortaya konulamamıştır. Bu önemli ve giderilmesi gereken eksikliklere rağmen, bu çalışmada, Türkiye toplumda bireysel ve kolektif düzeylerde travmatik etkileri olmuş olan bu meselenin özneleri olan üniversite öğrencisi kadınların başörtüsü yasağını nasıl deneyimlediklerinin ötesinde, bu kadınların üniversite kampüslerindeki kültürel ve eğitimsel pratikleri mercek altına alınmaktadır. Türkiye’deki üniversite kampüsleri başörtülü dindar kadın öğrencilerin ihtiyaçlarını ne kadar karşıladığı, kampüslerdeki mevcut sosyal, kültürel, sportif ve eğitimsel imkanlardan diğer öğrenciler gibi adil bir şekilde faydalanabilip faydalanamadığı, Üniversite yönetimleri, üniversitelerdeki kültürel, sosyal ve eğitimsel imkanlardan faydalanma noktasında eşitlikçi bir siyasete sahip olup olmadıkları vb. Proje önerisi, bu ve benzeri önemli soruların cevabını bulma ve bu konuda bir farkındalık yaratma noktasında literatüre önemli bir katkı sağlama potansiyeli taşımaktadır. Üniversite kampüslerinde inanç, cinsiyet ve ideoloji farklılıkları ekseninde yaşanan sorunları tespit etme ve idari ve siyaset yapıcı resmi kurumlara çözümler bulmaları noktasında bilgi sağlaması açısından da önem arz etmektedir. Üniversite idarecileri ve politika yapıcıların kararlarına yön verme hedefi yöntem ve örneklemle uygun değildir. Projenin sadece öğrenci deneyimlerinin incelenmesine odaklanmaması sorunlu bulunmuştur. Apyrıca roje önerisi çok sayıda tekrar cümleden oluşmakta olup, araştırma problemleri detaylandırılmamış, daha ziyade başörtüsü yasağının tarihsel arka planına odaklanılmış, ayrıca ilgili terimler ve kavramların kullanımında gerekli özen gösterilmemiştir.  	2,80
"Türkiye'de kadın istihdamında başarı ve başarısızlık faktörlerinin belirleyicileri şeklinde oldukça belirsiz bir proje önerilmektedir. Bu belirsizlik proje özeti ve anahtar kelimelerden itibaren fark edilmektedir. Projenin hedefleri oldukça kısa ve genel ifadelerden oluşmaktadır. Kadın istihdamında ""başarılı"" olmak ne demektir, bu konuda bir açıklama bulunmamaktadır. Aynı durum “başarısızlık” kavramı için de geçerlidir. Başarı/Başarısızlığın ölçümlendiği düzlemin kamu politikaları mı belirli sektörler mi yoksa kadınların bireysel potansiyellerinin mi kastedildiği belirsizdir. Literatür özetinin yeterince geliştirilmediği gözlemlenmektedir. Kadın istihdamına dair birçok çalışma bulunmaktadır. Bu çalışmalar proje önerisine entegre edilmemiştir. Projenin amaç ve kapsamının çok geniş tutulması projenin yapılabilirliğini tehlikeye atmaktadır. "	2,20
Önerilen çalışma İzmir Organize Sanayi Bölgesi’nde giyim eşyası ve tekstil ürünleri imalatı sektörlerinde faaliyet gösteren işletmelerdeki istihdamı toplumsal cinsiyet eşitliği bağlamında analiz etmeyi amaçlamaktadır. Türkiye’de istihdam ve toplumsal cinsiyet eşitsizliği konusunda yapılmış olan çalışmalarda tekstil/hazır giyim gibi kadın emeğinin yoğun olarak istihdam edildiği sektörler irdelenmiş olmakla birlikte, OSB düzeyinde kadın istihdamına odaklanan çalışmalar yakın dönemlerde yapılmaya başlanmıştır. Bu açıdan önerilen çalışmanın özellikle ihracat içinde payı yüksek olan İzmir OSB üzerinden yapacağı analizin özgün değer potansiyeli yüksektir. Avrupa Toplumsal Cinsiyet Eşitliği Enstitüsü (EIGE) tarafından geliştirilmiş olan Toplumsal Cinsiyet Eşitliği Endeksinin çalışma alt bileşeninden yararlanılarak veri derlenecek olması da çalışmanın özgün değerine katkı sunar niteliktedir. Ancak araştırma bölgesinin niteliği dikkate alındığında çalışmanın doğrudan bir vaka analizi olarak tasarlanmaması bir eksiklik olarak görülmektedir. Literatür taraması genellikle ulusal yazınla kısıtlanmış, mevcut literatürün sınırları vurgulanarak projenin özgünlüğü ortaya konulmuştur. Proje önerisi hazırlanırken literatür taraması sürecinde uluslararası örnekleri ele alan gözleme dayalı çalışmalar incelenmiş olsa da, öneri metninde bu çalışmalara yeterli düzeyde yer verilmemiştir. 	4,20
Türkiye'de siyasal partilerin dönüşümünü, özellikle sivil toplum ile olan ilişkilerini, parti modelleri literatürü çerçevesinde incelemeyi amaçlayan bu proje, parti modelleri literatürünün Türkiye'deki siyasal partilere uygulanmamış olmasından kaynaklanan boşluğu dolduracağı gibi özellikle de partilerin sivil toplum ve devlet ile ilişkilerini belirleyen ana değişkenleri belirlemeyi hedefleyerek literatüre önemli bir katkı yapacağı için özgün bir değere sahiptir.Öte yandan, siyasal parti ve parti örgütlerine dair Türkiye’de güncel çalışmalar bulunmaktadır. Proje önerisinin yeni çalışmaları yeterince göz önünde bulundurmadığı düşünülmektedir. 	4,00
"Proje önerisinde Türkiye’deki siyasetçilerin Twitter kullanımını çok boyutlu olarak anlamak, açıklamak ve bu açıklamalara dayalı bazı siyasa önerilerinde bulunmanın amaçlandığı belirtilmiştir. Bu bağlamda önerilen çalışma konuyu siyasi katılım/demokratikleşme kuramsal yaklaşımı üzerinden üç özgün araştırma sorusu ile açıklamaya çalışmaktadır; ilk olarak siyasetçilerin Twitter kullanımını etkileyen bölgesel faktörlerin saptanacağı, ikinci olarak siyasetçilerin Twitter mesajları ile gazetelerde siyasetçiler ile ilgili çıkan haberlerin içeriklerinin karşılaştırılacağı ve üçüncü olarak Türkiye bağlamında Twitter kullanımı ile oy arasındaki ilişkinin inceleneceği belirtilmektedir.Proje önerisinde özellikle bölgesel farklılıkların siyasetçilerin Twitter kullanımını etkilediği yönündeki tartışma çalışmayı özgün değer açısından değerli kılmaktadır. Ancak bölgesel farklılıklar yoğunlukla demografik özelliklere göre değerlendirildiğinde bir eksiklik oluşacağı saptanmıştır. Projede önerilen hedefler bağlamında, Türkiye örneğinde Twitter kullanımı ile oy arasındaki ilişkinin incelenmesinde Twitter hesabı olmayan siyasetçileri modellemek amacı ile çalışmadaki regresyon modellerinde Heckman düzeltme yönteminin kullanılmasının da ulusal literatüre katkı sağlayacağı değerlendirilmiştir. Projenin özgün değerini zayıflatan aşağıdaki eksiklikler tespit edilmiştir:Literatür özeti incelendiğinde gerek uluslararası gerekse ulusal literatürün yeterince derinlikli olarak incelenmediği, sadece yakın zamanlara odaklanıldığı görülmüştür. Ayrıca siyasal katılımla demokrasi ilişkisini kuran farklı araştırmalardan yeterince yararlanılmadığı, bu konudaki farklı görüşlere yeterince yer verilmediği görülmüştür. Siyasi katılım kavramını odağa alan öneride Twitter-siyaset ilişkisinde mevcut çalışmalarda bu eksende eksik bırakılmış alanların ne olduğu daha net ifade edilmelidir.Araştırmayı oluşturan üç ayrı araştırma sorusu birbirinden bağımsız üç ayrı proje önerisi gerektirmektedir. Proje önerisinin sunulduğu haliyle bu üç ayrı soru birbiriyle ilişkilenmemektedir. Bu ilişkinin kurulması veya birbirinden bağımsızlaştırılarak farklı araştırma projeleri kapsamında yeniden kurgulanması önerilmektedir. Örneğin, bu üç araştırma sorusundan sadece 2014 yerel seçimlerine olan vurgu görülmekle birlikte, diğer alt sorular somutlanmamıştır. Bu muğlaklık araştırmanın özgün değerini zayıflatmaktadır.Proje önerisinin özgün değerini zayıflatan bir diğer unsur, siyasi katılım/demokratikleşme ilişkisini odağa alan çalışmanın, sürecin önemli unsurlarından olan seçmenleri kapsam dışında bırakmasını gerekçelendirmemesidir.Özellikle teknoloji kullanımının siyasal iletişim boyutuna odaklanan çalışmalarda “teknolojik determinizm” etkeninin sıklıkla araştırmanın kuramsal yapısını ve yanlılığını etkileme riski taşıdığı da göz ardı edilmemelidir. Nitekim proje önerisinde teknolojik determinizm kaynaklı yapısal yanlılık konusunda herhangi bir kuramsal argüman sunulmadığı gözlenmiştir. Bu yaklaşımların da dikkate alınması araştırmanın bütünselliği açısından yararlı olacaktır.Özgün değeri zayıflatan yukarıdaki bu hususlar yöntem bölümünde de ayrıntılı olarak belirtilen konuları olumsuz etkilemektedir. "	3,00
Projenin devlet başkanlarının uygulamadaki gücünü geniş bir tarihi ve coğrafi kapsamda ölçmek ve bu alanda önemli bir veri seti oluşturmak bağlamında ulusal ve uluslararası literatürde önemli bir boşluğu dolduracağı değerlendirilmektedir. Projenin öngördüğü devlet başkanlarının uygulamadaki gücünün ölçülmesine yönelik metin analizi temelli yöntem de siyaset biliminde yöntemler literatürüne önemli bir katkı olarak değerlendirilebilir. Öte yandan, proje sonucunda oluşturulacak veritabanının amacı, sadece yeni bir ölçüm oluşturmak değil, aynı zamanda bu yeni ölçümle belirli hipotezleri yeniden test etmek ve/veya yeni bir hipotez ortaya koymak olmalıdır. Bu bağlamda projenin özgün değerini ortaya koyması planlanan hipotezlerin açık bir şekilde sunulmaması bir eksiklik olarak değerlendirilmektedir. 	3,80
"Proje, odaklandığı konu bakımından oldukça önemli olsa da gerek teorik arka plan gerekse de metodolojik yeterlilik bakımından ele alındığında özgün değerinin olduğunu söylemek oldukça zordur. Teorik düzeyde ana-akım teorik tartışmaları betimleme konusunda yetersiz olduğu gibi, özellikle Dış Politika Analizi literatüründe oldukça zengin ve yeni teorik tartışmaları da dikkate almamaktadır. Medya ve dış politika analizi konusunda hem teorik olarak hem de metodolojik düzeyde son yıllarda birçok çalışma yapılmıştır. Ne var ki proje, özellikle ""inşacı kuramın"" Türk dizilerinin, Türk dış politikasının projede belirtilen bölgelerde daha iyi anlaşılmasında nasıl bir kavramsal zemin sağlayacağı konusunda tatmin edici herhangi tartışma yapmamaktadır. Öyle ki, literatür taraması bir kaç geleneksel çalışmaya kısa kısa atıf vermekle yetinmektedir. Diziler kültürün taşıyıcıları olabilir ancak, bu kültürün Dış Politikaya etkisinin nasıl ölçüleceğine dair proje önerisinde yeterli açıklama bulunmamaktadır. Dolayısıyla, teorik ve metodolojik olarak projenin temel araştırma sorusunun ne olduğu açık değildir. TV dizilerinin Ortadoğu, Orta Asya ve Balkanlar gibi bölgelerde kültürel bir etki yaratma konusunda bir politika aracı mı ya da ekonomik bir araç mı olarak ele alınacağı öneride yeterli derecede net ve açık bir şekilde ifade edilmemiştir. Dizilerin öneminin nasıl ortaya konulacağı, belirlenen bölgelerin hangi kriterlere göre seçildiği ve ne tür dizilerin inceleneceği de proje önerisinde somut bir şekilde açıklanmamıştır.Literatür taraması da oldukça zayıftır ve faydalanılan kaynaklar arasında bir çapraz okuma olmadığı gibi her bir kaynak bir veya iki cümle ile özetlenmiştir. Bu bağlamda proje önerisinin literatürdeki hangi eksiklikleri gidereceği de netleştirilmemiştir. "	1,40
Proje önerisinde belirtildiği gibi dış politika alanına dair kamuoyu araştırmalarında Türkiye ölçeğinde bir çeşitlikten hatta bir istikrardan bahsetmek pek mümkün değildir. Öyle ki, Türkiye'nin dış politikasına dair Türk kamuoyunun davranışları Türkiye dışında faaliyet gösteren araştırma kurumları tarafından yapılmaktadır. Proje hem dış politika araştırmalarının süresi bakımından bir süreklilik sağlaması hem de genel dış politika eğilimlerinden ziyade küresel, bölgesel ve yerel ölçekte Türk dış politikasına kamuoyunun nasıl baktığını anlamak açısından özgün bir değer ve bilimsel bir katkı sağlayacaktır. Bunun da ötesinde yürütücünün bu konuda yapmış olduğu geçmiş çalışmalar böylesi büyük bir araştırmanın yapılmasında ve altından kalkılmasında ve de en önemlisi DPA alanına yeni bir teorik bakış sunulmasında özgün bir değer ortaya koyması muhtemeldir. Kamuoyunun dış politikaya dair algısını ölçmek üzere seçilmiş konular çok geniş tutulmuş, bunların örnek olaylarla somutlaştırılması sağlanmamıştır. Örneğin, Türk dış politikasının proaktif bir karakter kazanmasının olumlu görülüp görülmediğinin hangi spesifik dış politika konusu bağlamında (Suriye, Kıbrıs, Mısır, Balkanlar, Arap Baharı, dış yardımlar gibi ülke, bölge ve tema çerçevesinde) ölçüleceğinin belirtilmemesi projenin özgün değerini ve yapılabilirliğini sınırlamaktadır. Bununla ilişkili olarak kamuoyunun dış politikaya dair algısını ölçmeye yönelik anketlerde sorulacak soruların proje önerisinde yer almamış olması bu konuda fikir sahibi olmayı zorlaştırmaktadır. Projenin özgünlüğüne ilişkin hipotezlerin ortaya konulmuş olması bu eksikliği ortadan kaldırmamaktadır. 	3,40
Proje önerisi, toplumsal cinsiyet körlüğü sorunsalına uluslararası ilişkiler disiplininde diplomasi alanındaki toplumsal cinsiyet algısını ortaya koyarak literatürdeki önemli bir eksikliğe işaret etmesi bakımından özgün bir değere sahiptir.Türk diplomasisinin erkek-egemen bir yapıda olduğu iddiasını desteklemek ve proje konusunun özgünlüğünü vurgulamak adına Dışişleri Bakanlığına ait güncel sayısal verilerin öneride sunulması beklenirdi. Önerinin literatür özeti bölümünde de görüldüğü üzere, diplomasi alanı, her ne kadar son yıllarda bu eğilim değişmeye başlasa da, genelde erkek-egemen bir alandır. Bu doğrultuda, diplomasinin erkek-egemen yapısının Türkiye'ye özgü olup olmadığı tartışmasının öneriye dahil edilmesi, projenin özgün değerini kuvvetlendirecektir.	4,25
"Aktör merkezli neoliberal yaklaşımı kullanarak 1979-2015 yılları arasında Türkiye'de İran, İran'da Türkiye hakkında yer alan tüm akademik ve yarı-akademik yayınların üzerinden iki ülkenin birbirine dair algısını etkileyen unsurları ortaya çıkarmayı hedefleyen bu proje önerisi,  iki devlet arasındaki ilişkileri ele alan tüm literatüre odaklanan kapsamlı bir çalışmayı hedeflemesi nedeniyle kısmen özgün görünmektedir.Ancak proje önerisinin şu açılardan ciddi eksiklikleri olduğu düşünülmektedir.  Proje konusunun ""her iki ülkede karşı tarafla ilgili yazılmış olan akademik kitaplar ve makalelerin, ilkokuldan üniversite düzeyine kadar okutulan ders kitaplarının ve akademik nitelikte olmayan popüler siyasal, sosyal ve kültürel içerikli dergilerin taranması"" olarak tanımlanması, projenin odağının net olarak ifade edilmemesine neden olmaktadır. Burada, çok genel bir ifadeyle, her iki ülkenin siyasal, ekonomik, sosyal ve kültürel yaşamlarına dair her şeyi içermesi iddiası çok kapsamlı olup, projenin uygulanabilirliğini ciddi düzeyde azaltmaktadır. Bu ilişkilerde ele alınacak konular/başlıklar/kriterler somut olarak ifade edilmemiştir.Projenin amacında projenin çıkış noktası olarak sunulan, ""Proje yürütücüsünün ve araştırmacıların Türk-İran ilişkilerine dair şimdiye kadarki okumaları, her iki ülkede de Ankara ile Tahran arasındaki ilişkileri olumsuz etkilemeye yönelik çaba içerisinde olan kesimlerin varlığı"" ifadesi, literatüre referansla desteklenmemiştir. Proje önerisinin literatür taraması zayıf bulunmuştur. Yaklaşık iki sayfalık literatür özeti, ülke ilişkilerinde algıyı çalışmaya dair literatür, aktör-merkezli neoliberal yaklaşımına dair literatür ve yöntem bölümünde yer alması gereken eleştirel söylem analizine dair literatürden oluşmaktadır. Buradaki temel eksiklik, Türkiye-İran ilişkileri üzerine yapılmış güncel çalışmalara yer verilmemesi ve iki ülkeye dair ""olumsuz"" yargıların olduğu iddiasının desteklenmemesidir. Bununla ilintili olarak, kaynakçasında bulunan 22 kaynaktan sadece 5'i Türkiye-İran ilişkileri üzerine yapılan yayınlardır ve bunların da tamamı doktora tezidir. Buradan hareketle, Türkiye-İran ilişkileri üzerine yapılmış kaynaklara, özellikle de, uluslararası makalelere yer verilmemesi, konunun yeterince araştırılmadığı izlenimi yaratmaktadır. Bu yayınlara örnek olarak, Turkish Policy Quarterly (2008),Third World Quarterly (2000),Middle East Policy (2010), British Journal of Middle Eastern Studies (1998), Middle East Review of International Affairs (2003) dergilerinde yayınlanmış makalelerden bahsedilebilir. Keza İran’da konuyla ilgili yapılmış çalışmalara da bakılmamıştır.  "	2,00
"Önceki panel raporunda ifade edilen eleştirilere yönelik kayda değer bir ilerleme görülmemiştir. Projenin özgün değerine ilişkin değerlendirmeler şöyledir: Projenin içeriği ile başlığı uyumsuzdur. Proje kapsamında yapılmak istenen bir ağız atlasıdır, dil atlası değildir. Sonucu itibariyle bir atlas çalışması olmakla birlikte bu haritanın nasıl oluşturulacağına dair, hiçbir teorik ve yöntemsel açıklama yapılmamıştır. Projede ağız atlasını oluşturacak ""ağız haritaları"" hakkında hiçbir detay yoktur. Hangi tip haritalama yöntemi (gösterici haritalar, izoglos haritaları vs.) kullanılacağı bilgisi ve örneklemesi bulunmamaktadır. Konya yöresine dair ağız çalışmalarının oldukça kısıtlı olduğu ve bundan dolayı böylesi büyük bir çalışmanın yapılmasının önem arz ettiği dile getirilmiştir. Oldukça geniş bir alanda ve sayıca çok yerleşim biriminde derlemeler yapılmasını öngören bu çalışma ayrıca bölgenin etnik yapısına dair bilgiler vereceğini söylese de ağız çalışmasıyla etnik yapının ortaya çıkarılması hedefi, esas amaçla uyuşmamaktadır.  Projenin amaçları belirsizdir. ""Projenin ana amacı, (...) Konya ilinin bütün ilçelerini kapsayacak bir ağız araştırması yapmak; Konya ağızlarının standart dilden ses bilgisi, şekil bilgisi ve söz çeşitliliği açısından farklılıklarını belirlemektir"" denilmektedir. Bu, bilimsel açıdan uygun bir yaklaşım olarak görülmemiştir. Önceki raporda dile getirilen kavram karışıklığı bu öneride de devam etmektedir.  Çağdaş ağız araştırmalarında farklı derleme yöntemi olarak sadece ses kaydı ile yetinilmesi uygun bulunmamıştır. Literatür özetinde doğrudan Konya ağızlarından derlemelere yer veren kaynaklar yeterince değerlendirilmemiştir. Kaynaklar özet olarak neredeyse ham liste şeklinde verilmiştir.  ""Bu projede, özellikle son yirmi yıllık dönemde bazı standartlar oluşturulan ağız araştırma tekniklerine uygun olarak derlemeler yapılacaktır. Derleme esnasında en modern kayıt cihazlarını kullanılacak, çözülemeyen seslerin tespiti için var olan ses laboratuvarlarından istifade edilecektir. Derlemeleri metne aktarırken en kapsamlı ağız alfabesini kullanılacaktır."" gibi belirsiz, ölçülemeyen ifadeler özgün değeri düşürmektedir. Ne gibi standartlar, ne gibi seslerin çözülemeyeceği düşünülmekte ve hangi fonetik laboratuvar nasıl kullanılacaktır, en kapsamlı ağız alfabesi nasıl bir şeydir? Projede buna benzer değerlendirmeyi zorlaştıran ifadeler çoktur. Bunlar özgün değeri düşürmektedir. "	1,60
Proje önerisi, Suriyeli sığınmacıların toplumsal yaşamın birçok alanında çeşitli toplumsal kesimlerin ayrımcı davranışına maruz kalıp kalmadıkları, eğer kaldılarsa bu durumla ne sıklıkta karşılaştıklarının araştırılmasını hedeflemektedir. Bu anlamda oldukça güncel ve önemli bir konuya temas etmektedir. Önerilen proje, üzerinde sınırlı sayıda araştırmanın bulunduğu bir konuyu ele almakta olup, konuya ilişkin yeni dönem politikalarına ve bu konuda hazırlanacak stratejik eylem planlarına katkı sunma potansiyeline sahiptir. Ancak gerek kamusal hizmetler gerekse toplumsal algılar noktasında Suriye vatandaşlarının ayrımcı davranışa maruz kalıp kalmadıklarına ilişkin bir tespit yapabilmek için öncelikli olarak Suriye vatandaşlarının hukuki statüleri ve bu statüden doğan hak ve sorumluluklarının detaylı olarak açıklanmaması önemli bir eksikliktir. Nitekim Suriye vatandaşlarının hukuki statülerinden kaynaklanan sorunlar katılımcılar tarafından ayrımcı davranış unsuru olarak sunulabilir. Öneriye ilişkin başta düşünce kuruluşları ve STK’lar olmak üzere yayınlanmış 30’a yakın rapor ve yine konu ile ilgili yayınlanmış kitaplar bulunmasına ve bu çalışmaların birçoğunda ele alınan konunun farklı boyutlarına değinilmesine karşın araştırma konusu ile ilgili literatür taramasının yapılmadığı ve proje önerisinin bu çalışmalardan ne gibi farklılıklar taşıdığının net olarak ifade edilmediği görülmektedir. Ayrıca, proje önerisi ilgili alandaki eksiklikleri gidermeye ve problemlerin çözümüne yönelik yaratıcı öneriler ve metodolojik-kuramsal özgün katkılar sağlayamamaktadır. Projenin parametreleri belirlenirken, Din (Hıristiyan, Muslüman), mezhep (Sunni ve Alevi) ve etnik (Arap, Kürt, Türkmen, Roman/Çingene) farklılıklar pek dikkate alınmamış ve değişkenler arasında tam olarak belirtilmemiştir. Diğer yandan konunun tanımında sığınmacıların genel karakteristik özellikleri ve durumları hakkında bilgi eksikliği görülmektedir. Sığınmacılar ile Türkiye’de akrabaları arasındaki ilişkiler - ki ayrımcılık algısı üzerinde çok etkili - gözardı edilmiştir. ”Kamplarda yaşayanların büyük bir kısmının refah ve sosyal imkanlar açısından kamp dışındakilere göre daha iyi durumda olduğu” iddia edilmektedir ve bu hususta bir kaynak gösterilmemektedir. Literatür özetinde görülen önemli sorun ise sığınmacılar üzerine yapılmış çalışmalara yoğunlaşmaktan ziyade, tarihleri yüzyıllara dayana etnik gruplar ve azınlıklar arasındaki çatışma ve dışlanma örneklerine yoğunlaşılmıştır. 4-5 yıldır sığınmacı statüsüne geçmiş bir nüfus ile bir ülkede belli bir tarihi olan ve kendi topraklarında yaşayan grupları karşılaştırmak kategorik olarak da yanlış bir değerlendirmedir. Önerilen projede, Suriyeli sığınmacılar homojen bir kategori olarak tanımlanmakta, din, mezhep, etnisite ve sınıf farklıklıkları gözardı edilmiştir. Özellikle sosyal temas hipotezi başlığı altında sunulan teorik argumanlar bu projenin araştırma öznesi olan sığınmacıları ve ayrımcılık algılarını araştırma ve analiz etmek için uygun değildir. 	2,00
"1872-1960 arası dönemde Türk romanında sürgün ve hapishane deneyimlerini çözümlemek, Türk edebiyatı çalışmalarına ve Türkiye'de mahpusluk tarihine katkılar sunabilecek potansiyele sahip bir konudur. Ancak proje bu potansiyeli, temel olarak bir sınıflandırma ve betimleme etkinliği olarak görmektedir. Sınıflandırma ve betimlemenin ardından gelecek çözümlemenin asıl özgünlüğü sağlayacağını göz ardı etmektedir. Örneğin kaynaklarda yer alan Foucault'nun yaklaşımıyla Türkiye'deki sürgün ve hapishane edebiyatına bakıldığında ne gibi benzerlik ve farklar ile imkânlar görüleceğine ilişkin sorular hiç gündeme getirilmemektedir.Üstelik bu konuda daha önce yapılmış bir çalışma ve yazılar da mevcuttur. Örneğin, Abdullah Acehan, Sürgün Kalemler vb. Proje yürütücüsünün “Türk Romanında Sürgün” adlı bir kitap çalışması olduğu görülmektedir; ancak bu çalışmanın projeden farkının belirtilmemesi, çalışmanın özgünlüğü konusunda belirsizlik oluşturmaktadır. Ancak ele aldığı dönemin genişliği ve sürgün ile hapishane gibi iki ayrı deneyimi içermeye çabalayan çifte odağı nedeniyle, araştırma planı dağınık bir görüntü arz etmektedir. Bu durum ise çalışmanın özgünlüğünü zayıflatmaktadır. "	2,00
"Proje, yapmayı hedeflediği çalışma açısından özgün bir değere sahiptir. Kendinden sonra gelen birçok şairi etkilemiş olan Necip Fazıl şiirinin, metinlerarası ilişkiler bağlamında değerlendirilip ortaya konulmasının amaçlanması önemlidir. Ancak projenin başlığı ile içeriği birbirini tutmamaktadır. Projenin başlığındaki vurgu N. Fazıl'ın şiirlerindeki metinlerarasılık üzerinedir; oysa proje özetinde yer alan ifadelerden anlaşılan, çalışmanın S.Karakoç, A.Özdenören, M.Akif İnan, C.Zarifoğlu, E.Beyazıt adlı şairlerin şiirlerinde N.Fazıl şiirinin metinlerarasılık düzeyinde nasıl ele alındığını ortaya koymaktır. Dolayısıyla burada ağırlık noktasını N. Fazıl'ın şiiri değil, diğer şairlerin şiirleri oluşturmaktadır. Bu yönüyle çalışmanın başlığıyla içerik arasında uyumsuzluk vardır. Ayrıca “metinlerarasılık” bağlamında inceleme konusu yapılacak şairlerin niçin seçildiklerinin gerekçesi ortaya konulmamıştır. "	3,40
Proje esas olarak Türkiye Türkçesinin hem tarihi hem de modern dönemlerinde derleme şeklinde yazıya aktarılmış kitap ve makalelerde bulunan atasözlerinin tamamını Matti Kuusi tasnifi bağlamında bir araya getirerek bir web sayfası ortamında ilgilenenlerin kullanımına sunmayı amaçlamaktadır. Önceki panel raporunda ifade edilen eleştirilere yönelik bir ilerleme kaydedilmiştir. Özgün değer konusunda aşağıdaki hususların belirtilmesi gerekli görülmüştür. Projenin esasını oluşturan Kuusi tasnifinin niçin seçildiği, onu başka tasniflerden ayıran daha özgün ve başarılı kılan nitelikleri yeterince açıklanmamış, bu konudaki uluslararası literatür eksik kalmıştır. Projede Kuusi’nin (1972) yöntemi kullanılmakla birlikte başka bir kuramsal çerçeve geliştirilmeye çalışılacağı belirtilmektedir. Bu kuramsal çerçeve yeterince açıklanmasa da eğer kastedilen atasözlerinin sözdizimsel özelliklerden edebî sanatlara kadar incelenip değerlendirmesi ise, bu durum özgün değerin sınırlarını zorlamak demektir. Çünkü projede de belirtildiği üzere sadece Nurettin Albayrak’ın Türkiye Türkçesi Atasözleri adlı eserinde 18.838 atasözü vardır. Bu rakama, bu kitapta bulunmayan başka atasözleri de eklenip yaklaşık 20.000 gibi bir sayıya ulaşıldığını farz edersek, 20.000 atasözünün 20’ye yakın söz sanatı açısından tek tek incelenmesi bile projenin eksiklik giderme, yenilikçi olma sınırlarını zorlamak demektir. Üstelik atasözlerinin anlamına, yükleminin türü ve yerine göre cümle çeşitleri ve atasözlerindeki kelimelerin de türlerine göre değerlendirilecek olması, bir potada birçok dilbilimsel işlemi gerçekleştirmeye çalışmaktır. Projenin bu açıdan odağı belirsiz bulunmuştur. Ancak bu projeyi mevcut tasniflerden çok daha özgün ve başarılı kılacak nitelikler yeterince açıklanmamıştır. Ayrıca projenin derlem boyutu inceleme boyutunun önünde görünmektedir. Bu da derlem olarak yararlı olacağında şüphe olmamakla birlikte, inceleme boyutunun zayıf kalması özgün değerini azaltmaktadır. 	2,60
Projenin özgün değeri düşük bulunmuştur. Proje önerisindeki teorik birikim, çeviri kavramına yaklaşım, literatür taraması, proje ekibi ve süre konusunda ciddi eksiklikler olduğu değerlendirilmiştir. Bu proje çeviri eserlerin Tanzimat döneminde yazılan ilk Türkçe romanları nasıl etkilediğini konu etmeyi amaçlamaktadır. Ancak öneride çeviri kavramının çok sınırlı olarak ele alındığı, çeviri tarihinde yapılan benzer çalışmalardan ve kaynaklardan yeterince faydalanılmadığı anlaşılmaktadır. Literatür taramasında ciddi eksiklikler söz konusudur. Önerinin amaç ve hedefleri çok geniş ve muğlaktır, ayrıca yöntem ve uygulanabilirliğinde büyük boşluklar bulunmaktadır. Proje genel olarak çeviri tarihiyle ilgilidir. Belirtilen birinci, üçüncü ve dördüncü amaçlar bunu söylemektedir. İkinci amaç olarak ifade edilen “..Geleneksel anlatımdan modern anlatıma geçişin saptanması..” cümlesi bir önkabul niteliğindedir. Dördüncü amaçta belirtilen husus önerinin genel çerçevesiyle ilgili değildir. Bu soruyu cevaplamaya yönelik bir açıklamaya yöntem kısmında yer verilmemiştir.  “Söz konusu dönemde hangi eserlerin kimler tarafından çevrildikleri bilinmemektedir” gibi iddiaların doğruluğu tartışılabilir. Bu konuda ciddi çalışmalar yapıldığı gözden kaçırılmıştır. Çeviriler söz konusu olduğunda (asıllarına uygunluk derecesi)nin saptanması gibi sözlerle de çeviri konusunda çok sınırlı bir bakış açısına sahip olunduğu gözlenmektedir. Özellikle Osmanlı döneminde çeviri nosyonunun ne olduğu, nelerin tercüme olarak kabul edildiğinin sorunsallaştırıldığı önemli çalışmalar bulunmaktadır. Böyle kapsamlı bir araştırmanın 36 ayda ve önerilen proje ekibi ile tamamlanması mümkün görünmemektedir. Bütün bir dönemi ve eserleri kapsayan bir araştırmanın çok daha uzun süreceği düşünülmektedir. Proje ekibi içerisinde çeviribilim alanından hiç uzman bulunmaması ekipte yer alan danışmanın sadece frankofon olması ve diğer dilleri bilen araştırmacıların bulunmaması projenin gerçekleşmesini güçleştirecek bir eksiklik olarak görülmüştür. Bu konu disiplinlerarası bir yaklaşım ve ekiple ele alınmalıdır.Hangi arşivin hangi amaçla taranacağı konusunda belirsizlik vardır. 	1,25
"Proje önerisi revize edilerek sunulmuştur. Önceki raporda özgün değer konusunda şu ibare yer almıştır: “Ancak proje önerisinde 1945-78 yılları arasında yayımlanan Doğan Kardeş ve 1998’den bu yana yayımlanan TÜBİTAK Bilim Çocuk dergisinin neden seçildiği ve bunların karşılaştırılmasıyla nereye varılmak istendiği açıklanmamıştır. Bu durum projenin özgünlüğünü ve amacını belirsizleştirmektedir.”Revize projede bu konuyla ilgili yazılanlar önceki raporun çekincelerini ortadan kaldırmamaktadır. Biri popüler bir edebiyat dergisi diğeri popüler bilim dergisi olan iki dergiden rasgele seçilen metinlerin konu bağlamında eşdeğerliliğinin nasıl oluşturulacağı önemli bir sorundur. Bu çalışmanın amacının, “okur dostu anlatısal metin değerlendirme rubriği” geliştirerek 1945-1978 yılları arasında yayımlanan Doğan Kardeş dergisi ile 1998-2014 yılları arasında yayımlanan TÜBİTAK Bilim Çocuk dergilerindeki anlatısal metinlerin, incelenip betimlenmesi; bunun sonucunda da Türkiye’deki çocuk edebiyatı tarihinde önemli bir konumu olan her iki derginin metinlerinin metindilbilim alanyazınından yararlanarak değerlendirilmesini sağlamak” olduğu vurgulanmaktadır. Projenin amacı ile uygulanan yöntem arasında uyumsuzluk vardır. Ele alınan metinlerde çocuğa göreliği saptamak konusunda sadece metindilbilimden yararlanmak varılan sonucun güvenilirliğini eksik bırakacaktır. Okur dostu metin öğrencilerin kolayca anlayabileceği ve iletişim kurabileceği metin olarak tanımlanmıştır. Bu dergilerde yalnızca öğrencilerin kolayca anlayabileceği metinler mi olmalıdır? Projenin sonuçları dergilerin yayın kurulları tarafından böyle anlaşılırsa metinlerin seviyesinin düşürülebilmesi söz konusu olabilir.   Bunun dışında araştırma sorusu net olarak ortaya konmamıştır. Yapılan literatür taraması yeterli bulunmamış ve eleştirel bir literatür taraması yansıtılmamıştır. "	2,50
Önceki panel raporunda ifade edilen eleştirilere yönelik kayda değer bir ilerleme görülmemiştir.Türkiye’deki değerlerin toplumsal düzeyde ölçülebilmesi ve buna ilişkin araştırmacıların ulaşabileceği verilerin sağlanması oldukça önemli ve değerli bir araştırma girişimidir. Ancak yapılacak olan yeni değer ölçeğinin hangi boyutlarda farklılık ve özgünlük içereceği, ülkenin karakteristik özelliklerinin değerler ölçeğinde nasıl temsil edilebileceği, değerlerin ölçüm ve gösterim alanı olarak modernleşme zeminine neden bağlı kalındığı, bu değerlerin hangi ölçütlerle geleneksel veya modern olarak ayrıştırılacağı gibi hususlar tam bir açıklığa kavuşturulmamış görünmektedir. Benzer şekilde, “değerler bağlamında bireysel modernleşme”nin tam olarak ne anlama geldiği açık değildir. Bu açıdan önerilen çalışmanın tam olarak hangi eksiklik ve ihtiyaçlara tekabül ettiği, ve getirdiği yenilikçi yaklaşımın tam olarak hangi sorunu çözdüğü anlaşılamamakta, elde edilen veri setinin Türkiye’nin modernleşme güzergâhı hakkında ne söyleyebileceği belirsiz kalmakta, bu da araştırmanın özgün değerini azaltmaktadır. Bu çalışmanın temelini modernliğin oluşturacağı varsayılıyorsa kapsamlı bir literatür taraması içerisinde boyutlandırılmalı (alternatif modernlik, geç ya da batı-dışı modernlik gibi), konuyla ilgili eleştirel ve güncel literatür de proje tasarımında tartışılmalıdır. Yahut, değerler konusu modernlik tartışmalarının bir parçası olmaktan çıkarılarak başlı başına bir inceleme alanı olarak tasarımlanmalıdır.  	3,25
Bu projede XIX. yüzyıldaki Doğu kaynaklı çevirilerdeki çeviri anlayışı ve çeviri stratejilerinin ele alınması hedeflenmektedir. Bunun için yanmetin sayılan unsurlardan yola çıkılarak Doğu kaynaklı çeviri geleneğinin izlerinin sürüleceği ve çözümlemesinin yapılacağı ifade edilmektedir. Proje yürütücüsü, Osmanlı tercüme faaliyetlerinin yeteri kadar araştırılmadığını düşünmektedir. XIX. yüzyıldaki Doğu kaynaklı tercümelerin envanterinin de olmadığı vurgulanmıştır. Projenin XIX. yüzyıl Osmanlı döneminde Doğu kaynaklı tercümelerin bir envanterini çıkarması, bunun tasnif edilmesi ve söz konusu dönemde eserler veren çevirmenlerin yan metinlerini incelemesi açısından özgün bir değeri vardır. Çalışma ayrıca Çeviribilim ve Türk Edebiyatı dallarını biraraya getiren disiplinlerarası bir çalışma olması sebebiyle de özgündür. Projenin değeri öneride de ileri sürüldüğü gibi Osmanlı döneminde yapılan çeviriler, özellikle de Doğu dillerinde yapılan çeviriler, üzerine yapılan çalışmaların azlığı ve Osmanlı çeviri tarihi konusunda hala yeterli bilgi sahibi olunmadığı düşünüldüğünde daha iyi anlaşılmaktadır. Söz konusu proje gerçekleşirse buradaki veriler hem Çeviribilim hem de Türk Edebiyatı alanlarında başka çalışmalara kaynaklık edecektir.Ancak öneride çok fazla ve bir proje çerçevesinde gerçekleştirilmesi mümkün olmayan hedef belirlenmiş ve sorular sorulmuştur. Bu soruların büyük bir kısmının nasıl cevaplanacağı da yöntem kısmında belirtilmemiştir. “Amaç ve Hedefler” başlığı altında şu hususlara yer verilmiştir: 1-Tercümelerde kaynak metne sadâkat, kaynak metne yapılan ekleme ve eksiltmeler2-Kaynak metindeki kelimelere karşılık verme biçimleri, yerelleştirmeler3-Hatalı tercümeler, kaynak metni yanlış anlama4-Kaynak metinleri dönüştürme (nazma çekme, nesre dönüştürme)5-Şiir çevirisi, şiir çevirisinde karşılaşılan zorluklar, nazım biçimi, vezin ve kafiye gibi biçimsel özellikler noktasındaki eşdeğerliğin sağlanma çabası, kaynak metinlerin şiirselliğini koruma noktasındaki çabalar vs.  Sadece yanmetinlerden (paratext) hareketle yukarıda belirtilen bütün hedeflere ulaşılması mümkün değildir. Ayrıca her biri ayrı araştırma konusu olan bu hedeflerin, sayısı 3000-4000’e varacağı tahmin edilen eser üzerinden gerçekleştirilmesi süre ve ekip açısından zor görülmektedir.  XIX. yüzyıldaki mütercimlerin tercüme anlayışları ile uyguladıkları stratejilerin günümüzde Doğu kaynaklı çeviri yapan çevirmenlere ne gibi katkılar yapacağının nasıl tartışılacağı da belli değildir. Proje konusu nispeten sınırlandırılmış olsa da bu haliyle dahi çok daha daraltılmaya ihtiyaç duyulmaktadır. 	3,25
"Proje kısmen kesişen ama aslında birbirinden farklı üç amacı iç içe geçirdiği için özgün değeri düşük bulunmuştur. 1923'ten günümüze roman bibliyografyası, romanlarda Hz. Muhammed algısı ve Arap harfli romanların Latin harflerine çevrilmesinde yaşanan ideolojik dönüştürmeler üç ayrı projeye işaret etmektedir. Proje önerisinde edebiyat tarihi ile ilgili sunulan maddi hatalar da projenin özgün değerini düşürmektedir. S. Ayverdi romanlarını 1950'lerde göstermek, Nezihe Meriç'i dini-tasavvufi söylemde konumlandırmak gibi. ""Özgün Değer"" başlıklı 2. ve 3. maddedeki ifade ve açıklamaların çalışmanın asıl konusu ve amacıyla ilgisi yoktur. Ayrıca 1923-2015 yılları arasındaki tüm romanları incelemek, bir projenin kapsamını aşar ve bu nedenle de projenin özgün değerini düşürür. Proje önerisindeki kimi görüşlerin “Ancak dikkati çeken nokta Cumhuriyet döneminde ortaya çıkan kanonun devamı niteliğindeki bazı yazarların (R. Nuri Güntekin, R. Enis Aygen, R. Halit Karay, H. Edip Adıvar, Y. Kadri Karaosmanoğlu, Kemal Tahir), romanlarında Hz. Muhammet’i ve buna bağlı bazı dinî değerleri olumsuzlayarak anlatmasıdır. Ancak önceki evreden farklı olarak dönemin verdiği kısmi rahatlıkla Hz. Peygamber’i olumlayarak anlatan yazarların ve romanların arttığı gözlenir” gibi önceden verilmiş yargılardan oluştuğu görülmektedir. Bu durum çalışmanın özgün değerini zayıflatmaktadır. "	2,80
Proje ülkemizdeki yaşlıların mahkumiyet esnasında maruz kaldıkları riskleri saptamak ve veriye dayalı bir inceleme sonunda bütünlüklü bir müdahale modeli önermeyi amaçlaması açısından özgün değer taşımaktadır. Ancak özgün değeri gölgede bırakan bazı hususlar tespit edilmiştir. Örneğin, literatür taraması çoğunlukla uluslararası yayınları kapsamaktadır. Yaşlılıkla ilgili ulusal araştırma ve yayın kullanılarak yaşlı mahpusların yaşlılık içinde nasıl konumlandığı açıkça ortaya konulmamıştır. Öte yandan benzer bir konumlandırmanın suç ve suçluluk literatürü çerçevesinde de yapılmadığı görülmektedir. 	3,80
"Proje önerisi, Türkiye'de etkili yurttaşlık standartlarının kırsal bölgelerdeki yetişkinler arasında ne düzeyde olduğunu dair veriler ortaya koyma potansiyeli açısından önem arzetmektedir. Türkiye'de vatandaşların bilgi, beceri, değer ve katılımcılık niteliklerini arttırma ve güçlendirme konusunda yürütülen politikalara akademik anlamda bir katkı sağlayacaktır. Ancak revize proje önerisinde önceki panel raporunda dile getirilen eleştiriler göz önünde bulundurulmakla birlikte mevcut projede özgün değer açısından bazı eksiklikler dikkati  çekmektedir. Projenin amaçlarından birisi olarak ""kırsal alanda yaşayan kadınların etkin ve katılımcı yurttaşlıkla ilgili durumunu araştırmak"" belirtilmiş olsa da Türkiye'de kadının bu bağlamdaki konumuna bu bağlamda kadınların son dönemde artan karar alma süreçlerine katılımına dair veriler yeterince tartışılmamıştır ve güncel çalışmalara yeterince yer verilmemiştir. Önceki panel raporunda dikkat çekilen kır-kent arasındaki etkileşim ve geçişkenliği dikkate almama sorunu devam etmektedir. Zira burada söz konusu olan kent ve kır yurttaşlığını ayrı birimler olarak karşılaştırmak değil, kırsal ve kentsel kategorilerinin içiçe geçmeye başlamış olmasıdır. Dolayısıyla, kırsal yurttaşlık kavramının doğrudan mekanla bağlantılı olmadığı dikkate alındığında araştırmanın kavramsal ve yöntemsel çerçevesinin kır-kent geçişliliğini göz ardı etmeksizin oluşturulması gerekmektedir. Söz gelimi birçok Karadeniz köyünde yaz dönemi nüfusu kısmen yılın büyük bölümünde kentte ikamet eden kişilerden oluşmaktadır. Bu tür nüfusun araştırmanın evrenine dahil edilip edilmediği açıkça belirtilmelidir.   "	2,40
Proje önerisi, oyuncakların toplumsal cinsiyetlerin belirlenmesi ve yeniden üretilmesindeki rolünü incelemeyi hedeflemektedir. Ülkemizde kadın ve çocuk konusunda yapılan çalışmaların azlığı gözönüne alındığında proje konusu değerli olmakla birlikte, çalışmanın özgün olduğu düşünülmemektedir. Halihazırda yurtdışında yapılan benzer çalışmaların Türkiye özelinde bir benzerinin yapılmasının ne gibi özgün bir boyut taşıdığı ve neden önemli olduğu literatüre atıfla yeterince belirginleştirilmemiştir. Diğer bir ifadeyle, konunun Türkiye’de araştırılmasıyla mevcut kuram, yöntem ve görgül bulgular bağlamında farklı/yeni ne elde edilebileceği öngörülmemiştir.  Ayrıca, toplumsal cinsiyet rollerinin yeniden üretiminde oyuncakların rolü olduğu zaten bilinmekteyken bu araştırmanın tamamlanması ile nasıl yeni bir veriyle farklı ne gibi sonuçlara ulaşılmasının öngörüldüğü belirsizdir. Projede belirtilen dört temel unsurdan oyuncak satıcıları ve medya faktörlerinin çalışmanın toplumsal cinsiyet ve oyuncak ilişkisi çerçevesinde kurulan ana örgüsü ile uyumsuz bulunmuştur. 	2,20
Önerilen projede çalışmalar XIX. yüzyıl Rus edebiyatında yer edinen Türk imgesi üzerine yoğunlaşacaktır. Edebiyat alanına odaklanmasına rağmen, yapılacak olan çalışmalarda ideolojik, siyasi, felsefi ve estetik kavrayışlarla da temasa geçilecektir. Bu bağlamda proje özgün bir yaklaşıma sahiptir. Öneride ele alınacak yazarlar ve metinler saptanmış olmasına karşın, projenin kuramsal ve kavramsal altyapısı net olarak belirtilmemiştir. Proje kapsamında Türk İmgesi çalışılacağı ifade edilmesine rağmen ilgili arkaplana atıf yapılarak yeterli bir tartışma yapılmamıştır. Ayrıca projenin “özet” ile “amaç ve hedefler” bölümünde projenin amacına ilişkin olarak farklı görüşler ifade edilmiştir. Bu durum projenin özgün ve yaratıcı değerini zayıf kılmaktadır. 	3,60
Proje önerisinde Sarız merkezli 14 Alevi köyü konu alınmakta ve bu köylerde etnografik yöntem ile saha çalışması yapılması önerilmektedir. Toplanan veriler ile sosyokültürel ve geleneksel etnik yapıların, etnik dayanışma ve etkileşimlerin, aşiret yapısı ile etnik yapıların etkileşiminin ve inançsal referansların ortaya çıkarılması ve geleneksel Alevi yapılanmasının tespit edilerek analiz edilmesi amaçlanmaktadır. Proje önerisinde özgün değer kriteri olarak sunulan başlıklar konu, kapsam ve mevcut literatür bağlamında değerlendirildiğinde şu tespitler yapılabilir: Geleneksel Alevilik üzerine literatürün yok denecek kadar az olduğu vurgulanmaktadır. Bu tespit saha çalışmaları bağlamında yapılan araştırmalar düşünüldüğünde doğru olmakla birlikte literatür özetinde az sayıdaki geleneksel Aleviliği içeren çalışmaların analizine yer verilmediği görülmektedir. Son dönemde sahaya dayalı yapılan çalışmalarda bölge bazlı verilerle yapılan değerlendirmelerin problemli varsayımlara neden olabileceği ortaya konulmuştur. Bu uyarıları dikkate alan saha (Alevilik) üzerine çalışan akademisyenler ocak merkezli çalışmalara yönelmişlerdir. Bu konuda sadece TÜBİTAK tarafından bile desteklenen tamamlanmış ve devam eden projeler vardır. Yanısıra, yürütücünün tamamladığı projesinde de ocak aşiret bağlantısı gerçeğini görmek mümkündür. Önerilen projede ocak merkezli Alevilikten ziyade onun üzerinde ocağın talip ve dede topluluğunu etnisite ve aşiret bağlantılı olarak ele alması saha çalışmalarından çıkacak özgün verinin tespitini ortadan kaldırmaktadır. Ayrıca öneride sıkça vurgulanan son dönemde yapılan yayınlar şehirleşme üzerine odaklıdır. “Biz bu proje ile özgün ve geleneksel olana odaklanıyoruz” iddiasını seçilen örneklem bağlamında tutarlı bulmak mümkün değildir. Sarız’da yerleşik Alevi topluluklar 19. yüzyılın ilk yarısından başlayarak 20. yüzyılın ilk çeyreğine kadar süren bir göçün eseridir. 1950 yılına kadar Sarız’a olan göç, 1960’lı yıllarla birlikte yurt dışında İngiltere ve Almanya, yurtiçinde Antalya Ahatlı Yenidoğan Mahalllesi, İstanbul muhtelif ilçeler, Balıkesir merkez, İzmir muhtelif ilçeler ve Kayseri merkeze gerçekleşmiştir. Sarız’daki Alevi köylerinde yaşayan hane sayısı kış aylarında beşi bulmamaktadır. Sarız’da geleneksel Alevi teşkilatlanmasına uygun bir yapının varlığı tartışmalıdır. Çünkü bu bölgedeki alevi köyleri son iki yüzyılda Tunceli, Malatya, Erzincan, Sivas ve Kahramanmaraş gibi birçok ilde yaşayan Alevi ocaklarının talipleri ve az da olsa son yüzyılda dede göçü ile oluşmuştur. Doğu ve Güneydoğu bölgesindeki Alevi ocakları üzerine çalışmalardan görüldüğü kadarıyla ocak sistemi talip, pir, mürşid ve rehber sistemi ile yapılanmıştır. Ocakların talip ve dede toplulukları aşiret adları ile anılmaktadır. Bir Alevi önce aşiretini tanımlamakta sonra rehber, pir ve mürşid ocağının ismini belirtmektedir. Yani ocakların kalıtsal bir dede ve talip topluluğu vardır. Projeye konu olan yerleşim birimlerindeki aşiretlerin bir kısmının da bağlı olduğu Kureyşan Ocağı’nın 12 kolu bulunmaktadır. Diğer konu aşiret-etnisite tanımlamasıdır. Bu ocakların talip topluluklarının Kürt Alevisi olarak tanımlanması ve inançsal aidiyet ile etnisiteyi birbirinin bir parçası ya da birleştiricisi olarak değerlendirmesi konusu net verilere ulaşmadan ön kabuller olarak görülmektedir. Bu toplulukların ritüel dilinin Türkçe olduğu ve Dede ailelerinin önemli bir kısmının kendisini Türk olarak tanımladığı bilinmektedir. Projenin özgün verileri olarak geleneksel inanç uygulamalarının tespiti sunulmuştur. Alevi ritüellerinin görsel unsurlarla tespiti ve literatüre kazandırılması özgün bir değerdir. Öneride uygulamaların tespit edilerek kayıt altına alınması öngörülürken iş takvimi dışında ritüel ve uygulamanın ne olduğu ve nasıl kayıt altına alınacağı belirtilmemiştir. Proje başlığı henüz araştırma gerçekleştirilmeden sonuca varılmışlık izlenimi vermektedir. Araştırmanın önyargı ile konuya yaklaşması ve bir “etiketleme” ile araştırma nesnesini tarif etmesi problemli bulunmuştur.  	1,80
"Proje önerisi önemli bir konu olan girişimciliğin geliştirilmesi ile ilgili bazı eksiklikleri ortaya koymakla beraber bu eksikliklerin giderilmesine yönelik olarak sunduğu önerinin metodolojik ve kuramsal katkısının düşük olduğu düşünülmektedir. Önerilen projenin akademik araştırma projesinden çok bir sosyal sorumluluk veya eğitim projesi olduğu görülmektedir. Proje ile hedeflenen ""genç girişimciliğin"" desteklenmesi elbette fayda sağlayacaktır, ancak bir bilimsel araştırma konusu değildir. Proje önerisi, literatürdeki boşluğu doldurmaya veya eksiklikleri gidermeye yönelik bir iddia taşımamaktadır. Yöntem olarak ya da kavramsal olarak şu ana kadar yapılmış çalışmalara, yazına ne gibi bir katkıda bulunulacağı belli değildir. Yapılan uzunca literatür incelemesinin çok karmaşık olduğu, geliştirilmeye çalışılan kuramsal modele odaklanmadığı ve normatif ögelerle yüklü bir çok ifadeyle dolu olduğu görülmüştür. Bu ise okuyucuda anlam bütünlüğü ve kavramsal açıklık geliştirebilmede zorluklara yol açmaktadır.Proje yürütücüsü yenilikçilik, kuluçka merkezleri, girişimcilik gibi pek çok konuda yapılmış çalışmalardan örnekler vermiş, girişimciliğin ekonomi için önemini vurgulamıştır, ancak tüm bu literatür taraması son derece dağınıktır. Araştırmacının bu literatürlerden birini seçmesi, eksik gördüğü bir konu belirlemesi veya yapılmış çalışmalarda bir çelişki yakalaması, sonra da o eksiği nasıl dolduracağını veya o çelişkiyi nasıl çözeceğini anlatması projenin niteliğini güçlendirecektir. Araştırma ayrıca ulusal düzeyde çıktıları hedefleyen söylemler sunmakla birlikte ampirik kurgusunu tamamen Selçuk Üniversitesi özelinde geliştirmektedir. Bu üniversitenin neden seçildiği ve bu üniversiteden elde edilecek bulguların ulusal düzeye ne ölçüde genellenebilir olduğu tartışılmamaktadır. Ayrıca, seçilen ampirik yöntem de hem büyük ölçüde belirsizlik içermekte hem de aktarıldığı kadarıyla önemli yöntemsel sorunlar içermektedir. Tüm bu koşullar ışığında proje önerisinin uluslararası düzeyde bilimsel katma değer yaratma potansiyelinin düşük olduğu belirtilebilir.Yukarıda belirtilen hususlar çerçevesinde proje önerisinin özgün değerinin yetersiz olduğu düşünülmektedir."	1,20
"Proje önerisi ile Konya, Aksaray, Niğde ve Karaman (KOP bölgesi)’da aile çiftçiliğinin mevcut durumu ve yeter gelirin sağlanacağı yenilikçi çiftlik sistemlerinin belirlenmesi ve gelişme planlarının ortaya konulması amaçlanmıştır. Proje önerisi, esas olarak sadece Türkiye'de değil tüm dünyada önemli bir yeri olan aile çiftçiliği konusunu ele almış olmasına karşılık araştırmacılar hangi problemi/leri çözmek istediklerini ve proje ile ne elde etmeyi amaçladıklarını net bir şekilde ortaya koyamamıştır. Bazı ifadelerin ne anlama geldiği anlaşılamamaktadır. Bunların başında da ""yenilikçi çiftlik sistemleri"" gelmektedir. Yenilikçiliğinin neye göre belirleneceği proje önerisinde yer almamaktadır. Proje ile bir taraftan aile çiftçiliğine ilişkin tipolojilerin ortaya konulmasından bahsedilirken, diğer taraftan lineer programlama ile maksimum geliri verecek kombinasyonların belirlenmesi üzerinde durulmakta ve sürdürülebilirlik ile ilgili ilişkiler kurulması planlanmaktadır. Projenin amaçları arasındaki ilişkiler açık olarak kurgulanmamıştır. Daha önceki panel raporunda da ifade edildiği gibi proje önerisinde araştırma sorularının net bir şekilde ortaya konulmadığı düşünülmektedir. Sonuç olarak, bir önceki panel raporunda belirtilen eleştirilerin tatmin edici bir şekilde giderilmediği ve projenin amaçlarına ilişkin muğlaklıkların halen devam ettiği görülmektedir. Dolayısıyla önerinin özgün değeri bu haliyle sınırlıdır. "	2,60
"Proje önerisinin daha önce yine yürütücünün bir makalesi dışında hiç araştırılmamış bir yatırımcı profilini analiz etmeye odaklanmış olması ve bunun literatürdeki eksikliği ortaya koyması olumlu olarak değerlendirilmiştir. Buna karşın, bu analizin yeni ürün tasarımı ile olan ilişkisi proje önerisinde açıkça ortaya konulamadığı halde özgün bir değer olarak ifade edilmiştir. Yatırımcı profilinin tanımında kullanılacak iki yaklaşımın ciddi oranda çelişmesi durumunda, yani tutarsızlık olması halinde, ifade edilen özgün katkıların ne yönde etkileneceği belirtilmemiştir. Ayrıca, davranışsal finans literatüründeki yine Borsa İstanbul verilerinin kullanıldığı iki çalışmanın (Korkmaz ve Çelik, 2007; Tekçe ve Yılmaz, 2015) literatür taramasında zikredilmemiş olması önemli bir eksikliktir.Çalışmada Türk hisse senedi piyasasında İslami yatırımcılarla diğer yatırımcıların yatırım performansları karşılaştırılması ve davranışsal finans açısından bu iki grup yatırımcı arasında farklılıkların olup olmadığının belirlenmesi amaçlanmaktadır. Proje ekibinin belirttikleri gibi literatürde bu konuda açık bulunmaktadır. Ancak, çalışmada bu iki yatırımcı grubu arasında davranışsal finans alanında incelenecek olan yanılgılar (aşırı güven, yatkınlık, işlem gruplandırması ve cinsiyet etkisi) arasındaki farklılıkların nereden kaynaklanabileceği, neden farklılık gösterebileceği, bu farklılıkların bu yatırımcıların hangi İslami özellikten ortaya çıkmış olabileceği açıkça belirtilmemiştir. Bir başka ifadeyle çalışmanın hipotezi açıkça ortaya konulmamıştır.  Örneğin “aşırı güven” ya da “cinsiyet” konusunda bu iki yatırımcı grubu arasında nasıl bir farklılık beklendiği vurgulanmamıştır.Ayrıca proje önerisinde hisse senedi piyasası verileriyle İslami finans yatırımcısını davranışsal olarak sınıflandırılmasının belirtilen ekonomik hedeflerle ilişkilendirilmesi açık değildir. İslami finansın önem kazanıyor olması ile bu alandaki hisse senedi yatırımcılarının davranışsal eğilimleri birbirinden bağımsız olgulardır. Ayrıca, bankalar nezdinde proje önerisinde anılan davranışsal eğilimlerin analizine konu olabilecek bir veri seti bulunmamaktadır.Bu değerlendirmeler proje önerisinin özgün değerini önemli ölçüde azaltmaktadır. "	3,00
Revize edilen proje önerisinin amacı, Türkiye'de hanehalkının benzin, mazot, LPG talebini etkileyen mikro faktörleri belirlemektir. Projenin özgün değerinin Türkiye düzeyinde temsil niteliği olan bir veri seti ile benzin, mazot ve LPG talebini etkileyen faktörleri inceleyen ilk çalışma olacağı belirtilmektedir. Ayrıca akaryakıt firma ölçeğinin kişilerin akaryakıt talebine etkisi olup olmadığının da araştırılacağı hedeflenmektedir. Bir önceki panel raporunda belirtildiği gibi, yatay kesitli veri kullanarak, mikroekonomik ve makroekonomik etkenlerin birbirinden ayrıştırılması mümkün değildir. Proje önerisinde panel raporunda belirtilen bu hususa ilişkin değişiklik yapılmamıştır. Önceki önerinin panel raporunun özgün değer bölümünde, projede yalnızca hanehalkının benzin, mazot ve otogaz talebinin belirleyicilerinin tespit edilmesinin planlandığı, oysa akaryakıt talebinin en büyük kaynağının firmaların tüketimi ve bu firmalara ait ticari araçların kullanımlarından kaynaklanan tüketimler olduğu belirtilmiş ve bu açıdan projenin özgün değerini sınırlı kaldığı ifade edilmiştir. Revize edilen projede bu konuda önemli bir adım atılmamış olduğu görülmektedir. Ayrıca, talep fonksiyonların analizinin firma ölçeğine göre nasıl yapılacağı dair belirsizlik mevcudiyetini korumaktadır. Proje önerisinde hanehalklarının akaryakıtı satın aldığı firmaya göre ölçek analizinin yapılacağı planlanmaktadır. Böyle bir analizin ne ölçüde doğru olacağı detaylı bir şekilde tartışılmalıdır. Sözgelimi, akaryakıt piyasalarında firma ölçeğinin önemli bir değişkenlik gösterip göstermediği önemli bir sorundur. İkincisi, kişilerin gözlemlenemeyen tercihleri hangi firmadan akaryakıt satın alınacağının belirlenmesinde önemli bir rol oynayabilir. Bu da, ciddi ekonometrik problemlere yol açabilir. Bu tür sorunları yatay kesit analizi ile çözmek zor olabilir.Proje önerisinde araç sahipliği veri olarak alınmıştır. Gerek akaryakıt fiyatları gerekse de örneğin hane gelirindeki değişim araç sahipliğini sadece sayısal olarak değil kompozisyonel olarak değiştirerek akaryakıt talebini değiştirebilir. Bu durum proje önerisinde gözardı edilmektedir.Yukarıda bahsedilen eksikliklerden ötürü proje önerisinin özgün değeri yetersiz bulunmuştur. Ayrıca proje önerisi ampirik bir çalışma içermesinden ötürü, veri ve ekonometrik yöntemler konusundaki kısıtlar önerinin özgün değerini olumsuz yönde etkilemektedir. 	1,83
"Proje uluslararasılaşma motivasyonlarına ilişkin farklı kuramsal teorileri (OLI Paradigması ve LLL Modeli) özellikle işletme grupları (holdingler) düzeyinde bütünleştirmeyi amaçlamaktadır. Bu şekilde uluslararası işletmecilik literatürüne kuramsal bir katkı yaparak bu alandaki boşluğun doldurulması hedeflenmektedir. Projenin özgün değeri, iki kuramı birleştirerek gelişmekte olan ülkelerdeki işletme gruplarının uluslararasılaşma motivasyonlarını açıklamanın yanında, aracı değişken olarak makro kurumsal bağlam, giriş stratejileri ve yönetim kurullarının etkisini de modele dahil etmesidir. Projenin özgün değerini zayıflatan bazı hususlar aşağıda sıralanmıştır: 1. Aracı değişkenlerden kurumsal bağlamın etkisi benzerlik olarak hipotezlere yansıtılmakla birlikte, bağlamın benzerliğinden ne kastedildiği, kurumsal bağlamı oluşturan unsurların neler olduğu ve bu benzerliğin araştırmaya katılanlarca nasıl değerlendirileceği belirsizdir.    2. Gelişmekte olan ülke, kurumsal bağlam ve işletme grupları literatürü çalışmayla yeterince bütünleşmiş görünmemektedir.3. Projede özgün değere yönelik birçok ilk olduğu belirtilmekle birlikte, bu ilklerin literatürde hangi boşluğu dolduracağı ve hangi katkıyı yapacağı yeterli düzeyde ve tatmin edici bir şekilde vurgulanamamıştır.4. Proje önerisinde 3. ve 4. hipotezlerde giriş stratejisinin riski arttıkça, varlıkları kullanma motivasyonu ile gelişmekte olan ülke lokasyonu seçimi arasındaki ilişkinin şiddetleneceği; varlıkları arama motivasyonu ile gelişmiş ülke lokasyonu seçimi arasındaki ilişkinin zayıflayacağı iddia edilmektedir. Burada temel dayanak, giriş stratejisi olarak ortak girişimin azınlık ortaklığından tamamen sahip olunan bağlı işletmeye gidildikçe riskin artacağıdır. Bu risk nelerden kaynaklanmaktadır? Ayrıca, giriş stratejisi söz konusu yönde ilerledikçe işletmenin yatırım üstündeki kontrolü de artmaktadır. Bu durumda, giriş stratejisinin moderatörlüğünün hala hipotezlerde iddia edildiği gibi olup olmayacağı belirsizdir.5. Proje önerisinde 5., 6., 7., 8., 9. ve 10. hipotezlerde yönetim kurullarında bağımsız yönetici oranı, aileden yönetici oranı ve üye sayısı arttıkça, varlıkları kullanma motivasyonu ile gelişmekte olan ülke lokasyonu seçimi arasındaki ilişkinin şiddetleneceği; varlıkları arama motivasyonu ile gelişmiş ülke lokasyonu seçimi arasındaki ilişkinin zayıflayacağı iddia edilmektedir. Burada yine gerekçelendirilmemiş risk olgusu ön plana çıkartılmaktadır. İlaveten, neden bağımsız yönetici ve aileden yönetici oranının aynı yönlü ilişkiye yol açtıkları belirsizdir.6. Proje önerisinde 13. ve 14. hjpotezlerde makroekonomik faktörler iyileştikçe, varlıkları kullanma motivasyonu ile gelişmekte olan ülke lokasyonu seçimi ve varlıkları arama motivasyonu ile gelişmiş ülke lokasyonu seçimi arasındaki ilişkinin şiddetleneceği iddia edilmektedir. Burada makroekonomik faktörlerden iyileşmesi beklenen, anket formundan anlaşıldığı kadarıyla ev sahibi ülkedir. Bu nokta, ilgili hipotezlerde netleştirilmelidir. 7. Proje önerisinde sunulan modelde yer verilen bazı değişkenler nedeniyle makro kurumsal bakış açısının da kuramsal çerçevede daha çok yer bulmasının uygun olacağı düşünülmektedir. Yukarıda belirtilen sorunlar nedeniyle proje önerisinin özgün değerinin yeterli olmadığı düşünülmektedir. "	2,20
Proje önerisi, ülkemizdeki çalışmaların geçerliği ve güvenilirliği konusunda oldukça önemli olan cevaplama tarzı üzerinde odaklanmaktadır. Konu itibarıyla çıktılar elde edildiğinde özellikle memnuniyet vb. gibi konularda hangi yanıtlanma yönteminin kullanılacağı konusunda güvenilir ipuçları verebileceği ve bu açıdan çalışmanın özgün değerinin yüksek olacağı düşünülmektedir.Çalışma, Türkiye'de bölgeler veya demografik yapıya göre anketlerde kullanılan ölçeklerin hangilerinin daha etkin olarak kullanılabileceğinin araştırılmasıdır. İlk başvuruda da belirtildiği gibi hem akademisyenler hem de uygulamacılar için alana önemli bir katkı sağlayacağı düşünülmektedir. Özellikle sosyal bilimlerdeki araştırmalardan ve anketler neticesindeki çalışmalardan elde edilen bulguların cevaplama tarzıyla birlikte yorumlanabilecek olması (Çıktı 2) proje önerisinin akademik anlamda özgün değerine ilave değer sağlamaktadır. 	4,80
"Proje önerisi fazla kilo algısının aktörler tarafından nasıl moral panik haline getirildiğini göstermek ve bunun yönetim düzeyindeki etkilerini ele alacak bir model ortaya koymayı hedeflemektedir. Proje revize edilmiş bir proje olup daha önce ifade edilen argümanlar sağlık sektörüne yönelik olarak gözden geçirilmiştir.Proje önerisinin özgün değerini sınırlandıran önemli eksiklikler mevcuttur:İlk olarak araştırma sorularının yönetim ve organizasyon yazınında nereye oturduğu, hangi kavramsal çerçeve(ler) açısından ele alınacağı belirtilmemiştir. Moral panik kavramının yönetim teorileri ile ilişkilendirileceği ve hatta bütünleştireceği iddiasını dikkate alındığında, bu projede moral paniğin hangi yönetim teorileri ile bağdaştırılacağı anlaşılmamaktadır. Yönetim alanındaki birçok teorinin varlığı düşünülürse en azından hangi yönetim teorisi(leri)nin uygun olabileceği veya bunların temel argümanlarının tartışılması yerinde olabilirdi. Bir örnek vermek gerekirse projede Oliver’ın (1991) tipolojisinin kullanılacağı ifade edilmekle birlikte, buna yöntem bölümünde yeteri kadar kavramsal gerekçelendirme olmadan yer verildiği için projenin özgün değerinin anlaşılması güçleşmektedir. Oliver’ın bahsettiği strateji türleri hakkında öneride herhangi bir bilgi verilmediği gibi medyadaki haberlerden bu stratejilerin nasıl ortaya konulacağı da anlaşılamamaktadır.Ayrıca projede örnek olay çalışması ve Delphi araştırması ile ilişkilendirilen şirketlerin çözüm stratejilerinin hangi yönetim teorisi(leri) açısından ele alınacağı ifade edilmemiştir. Eğer şirket stratejilerinin belirli bir teori çerçevesinden ele alınması uygun değilse, var olan teorilerin neden yetersiz olduğu tartışılmalıdır. Diğer bir ifade ile projede moral paniğin yaratılması ve düzenlemesi kapsamında yönetim teorilerine rol verilirken moral paniğin şirketler açısından çözümlenmesi kapsamında herhangi bir yönetim teorisine atıf yoktur. İkinci olarak projenin ana argümanlarından biri olan moral panik kavramı ortaya konulan modelde daha açıklayıcı şekilde ifade edilmelidir. Örneğin moral panik kavramı ile yakından ilişkili kavramlardan (örn. moral düzenleme) tam olarak bahsedilmemektedir. Ayrıca fazla kilo ile ilgili durumu moral panik açısından ele alan çalışmalardan (örn., Campos vd., 2006) tam olarak hangi açılardan farklı olduğu tartışılmalıdır. Moral panik kavramında etik kavramının rolüne yer verilmemiştir. Projenin başında moral ile ahlak arasında bir ayrım yapılmış ancak sonrasında etik ile olan bağlantısı tartışılmamıştır. Üçüncü olarak, projede işletme politikalarının ve yönetimlerinin moral paniği nasıl yönlendirdikleri, moral panikten ne tür kazançlar elde ettikleri, moral paniği yönlendirmenin onlara ne tür yararlar sağladığı açık bir şekilde ortaya konulmamıştır. Bir anlamda araştırmanın sorunsalı şirketlerin yönlendirdiği moral paniğe dayandırılmıştır ama şirketlerin moral paniği nasıl yönlendirdiği konusunda bilimsel verilere yer verilmeden ve bu konuyu destekleyecek literatür görüşü ortaya konulmadan bu iddiada bulunmak ve araştırma sorunsalını ve temelini bu varsayıma dayandırmak sorunludur. Bu da projede cevap aranan araştırma sorularını destekleyecek çerçevenin ortaya konulmasını engellemektedir.Proje önerisinde atıf verilmeksizin öne sürülen bazı görüşler (örneğin; 3. Sayfanın 2. Paragrafında “son yıllarda dünya genelinde yaşanan moral paniğin en önemlisi fazla kilo endişesidir”) için yazından destek gösterilmesi uygun olacaktır. İlave olarak, proje önerisinde çokça gözlenen yazım hataları ve ifade bozukluklarının giderilmesi projenin özgün değerinin anlaşılmasını kolaylaştıracaktır.  Yukarıda yer alan değerlendirmeler çerçevesinde projenin özgün değeri yetersiz bulunmuştur. "	1,40
Türk aile işletmelerinde yenilikçiliğin farklı yönleriyle incelenmesi özgün katkı sağlama potansiyeli taşıyan önemli bir çalışma alanıdır. Ancak bu projedeki araştırma modelinin tasarımında yer alan değişken gruplarının amaca uygunluğu tartışmalıdır. Ailenin Üst-Düzey Yönetimdeki Ağırlığı, Genç Nesillerin Üst-Düzey Yönetimdeki Yeri ve Şirket Sahipliğinin Aile İçinde Dağılımı gibi değişkenler tamamen aile işletmelerine özgü olmakla birlikte, diğer değişkenler daha genel kavramları temsil ettiğinden ve karşılaştırma amacıyla kullanılabilecek aile işletmesi olmayan işletmelerden elde edilmiş bulgular sunulmadığından önerilen projenin literatüre katkısının ne olacağı belirsizdir. Bu çerçevede, örneğin ilk değişken olan yönetici yaşı ile ilgili olarak,  aile işletmelerine ilişkin bir çalışmada CEO yaşı ve kıdemi ile ilgili yapılan kuramsal tartışmalara bakılabilir (Kellermanns vd., 2008). Aynı durum diğer değişkenler için de geçerlidir.  Ayrıca bazı değişkenler ile ilgili yazın taraması çok kısıtlı ve güncel olmayan kaynaklara dayanmaktadır. Örneğin takım iklimi ve beşeri sermaye için sadece iki kaynağa atıf yapılmıştır, tepe yöneticilerinin görev süreleri, ailenin üst-düzey yönetimdeki ağırlığı, yeni nesillerin yönetimdeki rolü, şirket sahipliğinin aile içinde dağılımı güçlendirici liderlik ile ilgili en yeni kaynak 2006 tarihlidir. Ayrıca aile işletmelerine ilişkin Türkçe yazına da başvurulması yararlı olacaktır.Projenin araştırma modelinin tasarımında bireysel düzeydeki değişkenlerle firma düzeyi kavramları ilişkilendirilmesi de sorunlu görünmektedir. Yöneticilerin liderlik özellikleri veya psikolojik, sosyal sermayeleri ile firma düzeyindeki yenilikçilik ilişkisi ile ilgili yorumlar, bu konuda yapılmış eski tarihli kısıtlı sayıda çalışmalar olsa da, sağlıklı olmayacaktır. Bunun yerine söz konusu kavramların firma düzeyindeki karşılıkları kullanılabilirdi. Örneğin Arregle vd. (2007) aile işletmelerinin örgütsel sosyal sermayelerinden, Salvato vd. de (2008) ailenin sosyal sermayesinden bahsetmektedirler. Kaldı ki proje önerisinde psikolojik sermaye ile ilgili atıf verilen Memili vd.’nin (2013, 2014) çalışmalarında da aile işletmelerinin örgütsel psikolojik sermayelerinden bahsedilmektedir. Çalışmada yer alan kontrol değişkenlerine mutlaka işletmelerin dışsal ilişkileri (bir işletme grubuna üye olma durumu, uluslararasılaşma düzeyi, yerli-yabancı ortaklık durumu, ortakların sahiplik oranları ve diğer örgütlerle yaptıkları stratejik ittifaklar vb.) de eklenmelidir (Evanschitzky vd., 2012). İlaveten işletmelerin ar-ge harcamaları hem bir yenilik ölçütü hem de bir kontrol değişkeni olarak yer almaktadır. Bu öneri için doğru olan, kontrol değişkeni olarak kalmasıdır.   KAYNAKLAR:-Arregle, J. L., Hitt, M. A., Sirmon, D. G., & Very, P. (2007). The Development of Organizational Social Capital: Attributes of Family Firms*. Journal of management studies, 44(1), 73-95.- Evanschitzky, H., Eisend, M., Calantone, R. J., & Jiang, Y. (2012). Success Factors of Product Innovation: An Updated MetaAnalysis. Journal of Product Innovation Management, 29(S1), 21-37.-Kellermanns, F. W., Eddleston, K. A., Barnett, T., & Pearson, A. (2008). An exploratory study of family member characteristics and involvement: Effects on entrepreneurial behavior in the family firm. Family Business Review, 21(1), 1-14.-Salvato, C., & Melin, L. (2008). Creating Value Across Generations in FamilyControlled Businesses: The Role of Family Social Capital. Family Business Review, 21(3), 259-276.	2,20
"Proje kapsamında önerilen finansal okuryazarlık konusu, gerek ulusal gerekse uluslararası bazda sıklıkla incelenmekte olan bir konudur. Örneğin TEB ve Boğaziçi Üniversitesi “İnovasyon ve Rekabet Odaklı Kalkınma Çalışmaları Merkezi” Türkiye’de finansal erişim ve finansal okuryazarlıkla ilgili her yıl anket uygulamakta, finansal erişim endeksi ile finansal okuryazarlık endeksi oluşturmakta ve sonuçlarını rapor olarak sunmaktadır. İlgili rapordan elde edilen bilgiye göre;  “Finansal Okuryazarlık ve Erişim anketi, 2013 yılı için 1230, 2014 yılı içinse 1638 katılımcı üzerinde yapılarak veriler elde edilmiştir. Katılımcılar ülkemizin coğrafi ve demografik yapısı dikkate alınarak farklı illerden seçilmiş olup, 2014 yılı verilerine göre tüketicilerin Finansal Okuryazarlık Endeksi 59,4 olarak hesaplanmıştır.” denilmektedir. (Kaynak: http://www.teb.com.tr/upload/PDF/foe_endeks_rapor_2014.pdf)Bu konuda çok sayıda özel sertifika programı ile bankaların ücretsiz eğitim programları bulunmaktadır. Ayrıca yine bu konuda Türkiye’de FODER (Finansal Okuryazarlık ve Erişim Derneği) bulunmaktadır. “FODER, devlet, özel sektör ve diğer sivil toplum kuruluşları ile işbirliği yaparak ülke çapında bireylerin finansal okuryazarlık, finansal erişim farkındalıklarını ve olanaklarını oluşturabilmek için; bilinçlendirme, eğitim, araştırma, uygulamalara destek, politikalar üretilmesi çalışmaları yapmaktadır.” Derneğin faaliyetleri arasında kadınlara, okullarda gençlere yönelik finansal okuryazarlık eğitimi vermek de yer almaktadır Derneğin web sayfası incelendiğinde bu konuda Türkiye çapında binlerce kişiye ulaştıkları görülmektedir. Projede daha geniş bir kesime (5500 kişi) ve 12 bölgenin her birinin ayrı ayrı inceleneceği belirtilmiştir. Ancak Türkiye için yapılan anketlerde finansal okuryazarlıkta köylerle büyük şehirlerarasında çok önemli farklılıkların olmadığı gözlemlenmiştir (Bkz TEB ve Boğaziçi Üniversitesi ortak raporu). Bu nedenle bu ayrımının önemli bir katkı sağlayacağı düşünülmemektedir. Sonuç olarak proje konusunun önemli bir farklılık teşkil etmeyeceği ve bir yenilik getirmeyeceği, özgün katkısının bulunmadığı düşünülmektedir. Proje önerisinde ANZ anketinin kullanılacağı ifade edilmiş ancak niçin bu anketin tercih edildiği, mevcut anket sonucunda oluşmuş finansal okuryazarlık endeksinden farklı nasıl bir endeks ortaya konacağı ve bu endeksin özgün değerinin ne olacağı konusunda proje önerisinde hiçbir ayrıntıya yer verilmemiştir. Ayrıca söz konusu anketin de proje önerisiyle sunulmadığı görülmektedir. Yukarıda belirtilen hususlar doğrultusunda projenin özgün değerinin yetersiz olduğu düşünülmektedir."	1,60
Proje önerisinde belirtildiği üzere, özellikle Türkiye'de hangi etik ihlallerin daha öne çıktığının belirlenmesi, kurumsal marka yönetimi açısından yöneticilere önemli katkılar sağlayabilecektir. Proje önerisinde kültürün, firmaların etik olmayan davranışlarını değerlendirmedeki düzenleyicilik etkisinin araştırıldığı ifade edilmekle birlikte aslında düzenleyicilik etkisinden ziyade modelleme yoluyla etik olmayan davranışların bir listelemesi yapılacağı anlaşılmaktadır. Kültürel farklılıklardan dolayı hiyerarşik listeleme yoluyla ortaya çıkarılması düşünülen etik dışı davranışların kültürel karşılaştırmaya çok uygun olmayacağı ve bu açıdan çalışmanın özgün değerinin azalacağı düşünülmektedir. 	2,60
Önerilen projenin temel amacı, sosyal ve iktisadi örgütlenmelerde etkin iletişim ve verimlilik için gerekli olan kavram anlaşmalarının ortaya çıkışında örgütlenme yapısının etkisini deneysel olarak araştırmaktır. Test edilmek istenen hipotezlerden ilki, kullanılacak iki tip sosyal yapı konfigürasyonundan (hiyerarşik ve döngüsel) hangisinin kavram anlaşmalarını kolaylaştırdığına ilişkin, diğeri ise yeni üyelerin sosyal yapıya dahil olduğu hallerde bu sosyal yapı konfigürasyonlarının hangisinin oluşmuş olan kavramları korumakta ve yeni üyelere öğretmekte daha etkin olduğuna dairdir. Öneri bu haliyle, örgüt kuramı alanına katkı sağlama potansiyeline sahiptir.Araştırma projesinin daha önceki değerlendirme raporunda belirtilen ilgili kaynakların eklenmesi önerisine büyük ölçüde uyduğu gözlemlenmiştir. Bu eksikliğin giderilmesi ile beraber güncel haliyle önerilen projenin daha önceki panel raporunda da belirtildiği gibi araştırmanın başka bir alanda yaygın olarak kullanılan bir yöntemi örgüt kuramı ve sosyoloji alanlarına taşıyarak yöntemsel bir katkı da sağlayabileceği düşünülmektedir. 	4,75
Proje önerisi, temel olarak firmaların envanter ve operasyonel verilerini kullanarak iflas ya da performansının öngörülebilmesini sağlayacak bir model oluşturmayı hedeflemektedir. Proje yapısal anlamda birtakım eksiklikler içermektedir. Özellikle firmaların iflas öngörüsünü modellemede sadece envanter verilerini kullanmanın ve firma envanter yapısının iflasını öngörmede anlamlı bir faktör olduğunu savunmanın teorik ve pratik açıdan anlamlı olmadığı düşünülmektedir. Envanter yönetimi, temel olarak firmaların kısa vadeli finansal yapılarını (likidite gibi) etkiler iken, birçok araştırma da göstermiştir ki firmaları iflasa sürükleyen en önemli faktörler yapısal bozukluklardan, özellikle de uzun vadeli finansal yapının ve sermaye yapısının bozukluğundan kaynaklanmaktadır.Operasyonel etkenlerin finansal stres ve firma performansına etkisi literatürde yeterince irdelenmiş bir konu olduğundan önerilen projenin mevcut literatüre özgün katkısının sınırlı olacağı düşünülmektedir.Finansal stres ve operasyonel faktörler ilişkisi hakkında uluslararası ve ulusal literatürde çok sayıda çalışma mevcuttur. Kullanılması öngörülen finansal rasyolar, çalışmanın özgün değerine katkı sağlamamaktadır. Proje ekibinin literatürü yeterince incelemedikleri anlaşılmaktadır. Ayrıca proje önerisinde finans literatürüne ilişkin temel kavramların kullanımı konusunda (envaneter çevirme hızı gibi) problemler olduğu görülmektedir. Proje önerisinde yurtdışı modellerinin Türkiye uyarlanması hedeflenmekle birlikte öngörülen veri setiyle yapılabilirliği konusunda soru işaretleri bulunmaktadır. Bu değerlendirmeler kapsamında proje önerisinin, daha önceki çalışmaların üzerine konabilecek özgünlük ve katma değerden yoksun olduğu görülmektedir. 	1,60
"Önerilen projenin amacı Türkiye’de halen çalışmakta olan bireylerin iş yaşamına ilişkin değerleri ve kişilik özellikleri ile motivasyonlarını sağlayan faktörleri belirlemek; söz konusu değişkenler açısından kuşak farklılıklarının meydana geldiği yılları tespit etmek; iş değerleri, kişilik özellikleri ve motivasyonel faktörler açısından kuşaklar arasında karşılaştırma yapmak olarak ifade edilmektedir. Batı kültürüne özgü tarihsel olaylar ile şekillenen kuşakların Türkiye'ye uygulanamayacağı ileri sürülmektedir.Projenin mevcut haliyle özgün değer üretme potansiyelinin zayıf olduğu düşünülmektedir:Türkiye’nin tarihsel, sosyo politik ve kültürel ne tip özelliklerinin ne tip farklılıklar yaratabileceğinin daha somut tartışılması ya da en azından kültürlerarası bir bakış açısı ile yazında kültürlerarası farkları ele alan herhangi bir çerçeveye dayanarak önermelerin oluşturulması beklenirdi. Türkiye örnekleminde hangi kuşakların, hangi kesitler içerisinde var olmasının beklendiği belirsizdir. Diğer taraftan, Türkiye'de kuşaklar üzerine var olan çalışmaların yetersiz kaldıklarının ifade edilmesine karşın bu çalışmaların bir tartışması yapılmamış, eksik yönleri belirtilmemiş ve önerilen projenin bu eksiklikleri nasıl gidereceği somut bir şekilde ifade edilmemiştir.Çalışma kendisini keşfedici bir araştırma olarak konumlandırsa da yazın taramasının daha odaklı yapılması, Türkiye’nin yerel bağlamının ilgili olabilecek özelliklerinin tartışmaya dahil edilmesi gerekirdi. Böyle bir projede öncelikle tarihsel ve sosyolojik bir analiz ile Türkiye'yi tanımlayabilecek çeşitli kuşaklar belirlenmeli sonrasında bu kuşaklar birbiriyle karşılaştırılmalıdır. Araştırma kuşaklar arası farklılıkların ülkemizde Batı toplumlarından nasıl farklılaşabileceği konusunda yaratıcı öneriler sunmamaktadır.  Ele alınan faktörlerin kuşak farkları çalışmasına neden dahil edildiği, ne tip beklentiler olduğu kuramsal bir çerçeve oluşturulmadığından belirsizdir. Özellikle kişilik özelliklerinin kuşaklara göre değişebileceği (kişiliğin hem doğuştan hem çevresel etki sonucu geliştiği ve bireye özgü olduğu düşünüldüğünde) veya belirli bir kuşağın belirli bir kişilik özelliği taşıyabileceği düşüncesi anlamlı görülmemektedir. ''Araştırma ile yeni kuşakların iş değerleri, kişilik özellikleri ve onlar için geçerli motivasyonel faktörler ortaya konarak iş dünyasına önemli bir katkı sağlanacağı'' şeklinde ifade edilen özgün değerin, demografik özellikler ile Türkçe'de güvenilir ve geçerli birer ölçüm araçları olduklarına dair hiçbir açıklama yapılmayan, 1970’lerde geliştirilmiş İş Değerleri Envanteri (Work Value Inventory), Kişilik Ölçeği (Big Five Inventory) ve Motivasyon Ölçekleri kullanılarak 3000 kişiden toplanacak verilerle Faktör Analizi, Regresyon ve Korelasyon Analizleri yoluyla nasıl yaratılacağı açıklanmalıdır."	1,40
"Çok uluslu Türk şirketlerinin stratejik kadrolama sürecinde yönetimsel bir karar verme aracı geliştirmeyi amaçlayan proje önerisi, çok uluslu işletmelerin karar verme sorunlarına değinmektedir.  Ancak değinilen sorun ve öneriler özgünlük taşımamaktadır. Öncelikle, proje önerisinde çok uluslu tanımı içinde yer alan Türk şirketlerinin kadrolama sorunları olduğu ve bunların stratejik önem taşıdığı varsayılmakta; ancak bu varsayımlar, ne yazında ne de uygulamada herhangi bir kaynağa dayandırılmamaktadır. Ayrıca, proje önerisinde konuyla ilgili yazın sunulurken, genelde ders kitaplarına atıf yapılmakta, akademik bilgi birikiminin yer aldığı makale ve akademik nitelikli kitaplar çok az yer bulmaktadır. Bu durum, proje önerisinde akademik ya da uygulamaya yönelik nasıl bir boşluk olduğunu ve bu boşluğun nasıl doldurulacağını anlamayı güçleştirmektedir.   Proje önerisinde bütün çok uluslu Türk işletmelerinin stratejik kadrolama süreci için uygulanabilecek “milli ve bilimsel” bir karar verme modeli geliştirileceği belirtilmektedir. Buna gerekçe olarak da daha önce geliştirilmiş etkin bir karar verme modelinin bulunmadığı belirtilmektedir. Belirli bir modelin ya da konunun daha önce yapılmamış olması tek başına yeterli bir gerekçe değildir. Konunun ya da modelin yazında ya da uygulamada bir boşluğu doldurma ve mevcut bilgi birikimine katkı sunma potansiyeli olduğu konusunda ikna edici argümanlar geliştirilebilmiş olmalıdır. Mevcut proje önerisinde dayanılan yazın ve argümanlar yetersizdir. Hatta, proje önerisinde kadrolama süreci ile ilgili yazın dahi çok genel bir ifadeyle ele alınmıştır. Proje önerisinde ayrıca, Türk çok uluslu şirketlerin yöneticilerini hali hazırda nasıl seçtiklerine ilişkin herhangi bir ön bilgi verilmemektedir. Oysa ki, ülkemizde holdinglerin ve TPAO gibi kamu iktisadi kuruluşların yöneticilerinin nasıl seçildiğine, yönetim kurullarının nasıl oluştuğuna dair önemli sayıda çalışma yapılmış bulunmaktadır. Bu konuyla ilgili mevcut literatür incelenmemiş olduğu için, mesele fazlasıyla teknik bir meseleymiş gibi ele alınmaktadır.Ayrıca proje önerisinde geçen DEİK raporunda işletmeler sadece çok uluslu işletmeler değil ""işletme grupları"" olarak ele alınmaktadır. Dolayısıyla proje önerisinde bu teorik çerçevenin de işletme grupları, aile sahipliği, bunların karar verme ve stratejik kadrolama üzerindeki etkileri dikkate alınmamıştır.Son olarak proje önerisinde belirlenen 7 hedef de, birbirleri ile bütünlük arz etmemekte ve bir takım çelişkiler taşımaktadır. Örneğin, yazında geliştirilmiş bir model olmadığı belirtilmiş olmasına karşın, 6. hedefte, ""(Eğer varsa) Literatürde geliştirilen önceki modellerin işleyişi ve kullanımıyla ilgili olarak tespit edilen problemler için çözümler geliştirerek, araştırma kapsamında geliştirilecek modeli bu doğrultuda yapılandırmak"" şeklinde ifade kullanılmaktadır. Bu durum da yazının kapsamlı bir şekilde gözden geçirilmemiş olduğuna işaret etmektedir.  Yukarıda belirtilen hususlar çerçevesinde proje önerisinin özgün değerinin yetersiz olduğu düşünülmektedir."	1,20
Önerilen projenin amacı yüksek katılımlı insan kaynakları uygulamalarının çalışan tutum ve performansları üzerinden KOBİ’lerin pazar ve inovasyon performanslarını nasıl etkilediğini incelemektir. Proje önerisi yüksek katılımlı insan kaynakları uygulamalarına bütüncül bir şekilde yaklaşarak ve bu uygulamaların hem çalışan tutum ve davranışlarına hem de örgüt performansına etkilerini incelemeyi hedeflemektedir.  Revize edilen proje önerisinde önceki panel raporunda belirtilen birçok değişiklik yapılmış olmakla birlikte önerinin özgün değerinde halen bazı problemler mevcuttur:KOBİ'ler bahsi geçen konularda veya genel itibarıyla İKY anlamında yeterince çeşitlilik göstermediğinden, yapısal eşitlik modeli benzeri analizler beklenen sonuçları vermeyebilir. Örneğin bazı İK uygulamalarının mikro ve küçük ölçekli işletmelerde hiç hayata geçirilmeyebileceği ancak orta ölçekli işletmelerde yer alabileceği düşünülebilir (performans değerlendirme gibi). Bu nedenle KOBİ’lerin örneklenecek olmasının araştırma soruları dikkate alınarak gerekçelendirilmesi uygun olacaktır.Ayrıca performans sisteminin eksikliği yüksek performanslı İK uygulamalarından olan yetkinlik geliştirme ve ödüllerin adil paylaşımının belirlenmesini olumsuz etkileyebilir. Bununla birlikte bu tür mikro ve küçük ölçekli şirketlerde bilgi paylaşımı çok hızlı ve etkin olabilirken orta ölçekli işletmelerde bu söz konusu olmayabilir. Kısaca örgüt büyüklüğü İK uygulamaları arasındaki etkileşimi etkileyebilir. Bu nedenle modelde ilave biçimleyici değişkenlere yer verilmesi uygun olacaktır.  Yapılan araştırma sonuçları da göstermektedir ki katılımla performans arasında doğru yönlü bir ilişki olabilmektedir. Ancak proje ekibinin de belirttiği gibi bu araştırmaların birçoğu başka ülkelerde yapılmış araştırmalardır. Çalışanın ilgisi, beklentisi, özellikleri, ülke ve örgüt kültürü katılıma atfedilen önem ve katılımın sonuçları üzerinde etkili olabilir. Ayrıca ülkemizdeki KOBİ çalışanları yüksek katılıma önem vermeyi gerektiren özelliklere (eğitim, gelişmiş beceriler, gelir gibi) sahip olmayabilir.  Projede tüm bu faktörler göz ardı edilmiştir. Bu bakımından araştırma sonucunda yüksek katılımın örgütsel ve bireysel performansı düşürme olasılığı da vardır. Bu olasılık göz önünde bulundurulmamıştır. Projede bireysel performansın örgütsel performansı artıracağı varsayımından hareket edilmiştir. Ancak bireysel performansla örgütsel performans arasında bir ilişki göstermek güç olabilir. Öneride örgütsel performansı ölçmek için kullanılan satışlarda artış, pazar payı, karlılık, satışların ve varlıkların getirisi gibi birçok değişken bireysel performans dışındaki çok sayıda farklı faktörün etkisi altında şekillenebilmektedir. Modelde bu türden değişkenlere yer verilmesi uygun olacaktır.Jiang vd.'nin (2012) 120 bağımsız örneklem kapsamında 31,463 örgüt üzerinde yaptığı meta analitik araştırmaya göre yüksek performanslı iş sistemleri doğrudan ve insan sermayesi ve çalışan motivasyonu üzerinden operasyonel çıktıları etkilemektedir, bu da sonrasında firma çıktılarını etkilemektedir. Kısaca proje ekibinin belirttiği model ile bu bahsi geçen çalışmadaki model birçok noktada örtüşmektedir. Bu nedenle çalışmanın özgün katkısının tekrar değerlendirilmesi gerektiği düşünülmektedir.Son olarak, projenin hipotez testi içerdiği dikkate alınarak başlıkta yer alan keşifsel ifadesinin çıkarılması uygun olacaktır. 	2,20
"Günümüzde en önemli çevre sorunlarından biri olan küresel iklim değişikliğine çözüm getirmek için 1997’de imzalanan Kyoto Protokolü’ne,  Türkiye 2009 yılında taraf olmuştur. 2006 yılından itibaren gönüllü karbon ticareti faaliyetleri uygulanmakta olan Türkiye’de 2015 yılında Karbon Piyasasının çalışmaları başlatılmıştır. Proje, Türkiye için görece yeni bir konu olan karbon piyasasını inceleyeceği için önemlidir. Projenin üç sacayağı vardır: karbon piyasası oluşum sürecinde Türkiye’nin mevcut durumunu ve rekabet becerisini inceleyen SWOT analizi; alternatif enerji girdileri olan kömür, elektrik ve doğalgaz (petrol hariç) tüketim miktar ve fiyatlarındaki değişimlerin karbon emisyonuna olan etkisini belirleyecek “Doğrusal Programlama Duyarlılık Analizi”; ve Türkiye özelinde oluşturulması planlanan karbon piyasasının hangi muhasebe standardı çerçevesinde ele alınması gerektiği konusundaki tartışmalar. Bu proje önerisi tekrar sunulduğundan, ilk panel raporunda yer alan değerlendirmelerde belirtilen noktaların hala daha tam olarak yanıtlanamadığı görülmektedir. Her ne kadar proje önerisi değişiklik bildirim formunda “çok oyunculu ortaklaşa rekabetin bulunduğu sıfır toplamlı bir oyun modeli” kurulacağı ve Shapley değeri bulunmak suretiyle bir uzlaşı değerine ulaşılacağı belirtilse de, bu projede altı çizilmesi gereken nokta emisyon ticaretine konu olan endüstrilerdeki firmaların marjinal kirlilik azaltma maliyetlerinin permi fiyatlarının belirlenmesindeki rolüne hiç değinilmemesidir. Önceki panel raporunda yer alan noktalara ek olarak devletin bu permileri hangi yöntemle dağıtacağına ilişkin bir varsayım da yapılmamaktadır.Fiyat oluşumunun ileriye dönük tahminlerinin yapılabilmesi için piyasanın ne tür bir piyasa olduğunu bilmek gerekir. Türkiye'nin alacağı emisyon azaltım sorumluluğu ve bunun sanayide nasıl dağıtılacağı henüz bilinmemektedir. Buna ilişkin farklı senaryoların oluşturulması gerekir. 2012 sonrası dönem için karbon piyasasının oluşturulması sürecinde,  Dünya bankasının öncülüğü ile “Karbon Piyasasına Hazırlık Ortaklığı-PMR” başlatılarak mevcut durum analizi ve bazı sektörlerde emisyonu izleme-raporlama ve doğrulama (MRV) çalışmaları başlamıştır. Projede önerilen SWOT analizinin bu aşamada ne gibi bir katkı sağlayacağı belirgin değildir. Ayrıca Türkiye'nin karbon piyasasının oluşum süreci AB müzakerelerinin çevre faslına uyumlu olarak gelişmekte olup tüm bu hazırlık aşaması tamamlandığında bir borsa altında pilot karbon pazarının kurulması öngörülmektedir. AB-ETS’nin işleme mekanizmaları dikkate alındığında öncelikle Ulusal Tahsis Plan dahilinde ekonominin farklı sektörlerine tahsis edilmesi (makro plan) ve ilgili aktörlere emisyon izinlerinin nasıl tahsis edildiği gösterilmektedir (mikro plan). Proje önerisinde gelecekte 2020'li yıllarda oluşturulması hedeflenen Türkiye karbon piyasasının oluşumunun iyi tasarlanmadığı ve Türkiye'nin ulusal tahsis planın işleyiş mekanizmaları henüz belirlenmediğinden şu an için doğrusal programlama ile genel bir çözüm analizi faydalı olmayacaktır. Diğer yandan nasıl bir yükümlülük, emisyon azaltımı dağıtımı alınacağı bilinmezken sadece girdi olarak kullanılan enerji miktarı ve fiyatlarına bakılarak sağlıklı bir sonuç elde edilemez.Projenin önerisi değişiklik bildirim formunda kullanılan metot (oyun teorisi) ve Türkiye'nin önemli bir ülke olarak çalışılması gerektiği hususlarına vurgu yapılmaktadır. Oyun teorisi metodolojik olarak uygun bir metot ise de, sıfır toplamlı bir oyun olup olmayacağı emisyon ticareti sistemi uygulaması için uygun olmayabilir. Çünkü, emisyon ticareti sistemi pozitif toplamlı bir oyun olarak tasarlanır. Öneride bu durum net olarak ifade edilmemiştir. Öte yandan öneride, Türkiye'den elde edilecek sonuçların gelişmekte olan ülkelere önemli dersler sunacağı belirtilmekle birlikte, literatür özetindeki tartışmalar gelişmiş ülkeler için yapılmıştır. Dolayısıyla, gelişmekte olan ülkelere hangi açılardan hangi önemli bilgilerin sağlanacağı konusu açık değildir. Ayrıca, literatür özetine bakıldığında Türkiye'de karbon piyasası hakkında yazılan makalelerin en yenisinin 2009 yılında yazıldığı anlaşılmaktadır. Oysa literatüre bakıldığında 2011 sonrasında dahi bu konuda çok sayıda çalışma yapıldığı anlaşılmaktadır. Bu nedenle, literatür taramasının iyi yapılmadığı düşünülmektedir. Son olarak çalışmanın diğer önemli amacı karbonun muhasebeleştirmesi üzerine analizlerde bulunmak olmasına rağmen, önceki proje önerisi ile doğrudan örtüşmemektedir. Bu durum öneride odak sorunu olduğunu düşündürtmektedir.Özetle, yukarıda bahsedilen nedenlerden ötürü önerinin bu haliyle özgün olmadığı düşünülmektedir."	1,20
Proje, yatırım teşviklerinin firmaların teknolojiyi ticarileştirmeye, inovasyona ve yeni yatırım oluşturmaya etkisini ele almaktadır. Makina imalat sanayinde teşvik alan firmaların aldıkları teşvik türlerine göre teknoloji ticarileştirme, inovasyon (ürün, süreç, pazarlama ve örgütsel inovasyon) ve yeni yatırım yaratma çıktıları arasındaki ilişkiyi açıklamak amaçlanmaktadır. Araştırma modeli, teşviklerle ilişkilendirilen teknoloji ticarileştirme ve inovasyon potansiyelinin firmanın verimlilik, büyüme ve süreklilik sonuçlarına etkisinin ölçülmesine dayanmaktadır.Yukarıda da belirtildiği üzere proje literatürde teşvikler ve çeşitli seviyelerdeki (firma, bölge, ekonomi) çıktılar (inovasyon, büyüme, vd.) arasındaki bağları inceleyen çalışmaların bir özetini sunmuştur. Ancak öneri, literatürdeki eksiklikleri ortaya koymak konusunda yetersiz kalmıştır. Çalışmanın literatürde halihazırda yapılmış çalışmalardan ne biçimde farklı olduğu veya önceki çalışmalara nasıl bir ekleme yaptığı net biçimde ifade edilmemiştir. Örneğin teşviklerle ticarileştirme arasındaki ilişkinin Li vd. (2008) tarafından zaten incelenmiş olduğu belirtilmektedir. Ayrıca konuya yönelik kapsamlı projelerden biri, kaynakçada da belirtildiği üzere, 2008 tarihinde bir TÜBİTAK projesi olarak yapılmıştır. İmalat Sanayinde İnovasyon Modelleri ve Uygulamaları Araştırması başlıklı projede, kamu desteklerinin inovasyon modelleri üzerindeki etkisi kapsamlı bir biçimde ele alınmıştır (Ulusoy, G., Alpkan L., Kılıç K., Öner M.A. 2008. TUBİTAK SOBAG-105K105). 105K105 numaralı projede yenilikçi firmaların yaklaşık % 40-46-sının teşvik ve desteklerden (vergi, hibe, kredi) yararlandığı belirtilmektedir. Ayrıca yenilikçiliğin yapısal performansa etkisi (yenilik, üretim, pazar) ölçülmüş, bu performans değişkenleri ile firma finansal performansı arasında ilişki de aranmıştır. Bu nedenle mevcut proje önerisinin inovasyon ve firma performansı arasındaki ilişkiyi içeren bölümü özgün bir katkı iddiası taşımamaktadır. Ayrıca inovasyon potansiyeli ile teknoloji ticarileştirme potansiyelinin firma performansına etkisinin çalışmaya neden dahil edildiği anlaşılamamıştır. Firma performansının da dahil edilmesi önerinin öncül hedefi (teşvikler hedeflerine ulaşır mı? Etkin midir?) ile doğrudan ilintili görünmemektedir. Kaldı ki, teşvik-inovasyon ilişkisi ve inovasyon-performans ilişkisi birbirinden farklı literatürlere dayanmaktadır. İnovasyon-firma performansı ilişkisini inceleyen literatürde ne gibi eksiklikler olduğu veya hangi eksikliklerin araştırmacıları bu kavramı da çalışmaya dahil etmeye ittiği öneride belirtilmemiştir. Öneride sunulan hipotezler mantıklı olmakla beraber hipotezlerin kavramsal arka planlarının ve nedenlerinin de daha güçlü bir biçimde ortaya konması gerekmektedir.Sonuç olarak yukarıda bahsedilen nedenlerden ötürü projenin ne kadar özgün olduğu tartışmalıdır. Bu eksikliklerin giderilmesi için oldukça kapsamlı bir literatür taraması yapılmalı ve araştırmacılar projenin özgün değerini daha net ortaya koymalıdır.	2,00
Bu çalışma, şirketlerin KAP duyurularından önce piyasaya bilgi sızıp sızmadığı ve KAP duyuruları sonrasında yeni bilgilerin fiyatlara ne kadar hızla yansıdığını ölçmek amacındadır. Proje önerisi Türkiye’deki yatırımcıların ne kadar hızla ve piyasaya sızdırılmadan şirket bilgilerine ulaştığını ve KAP sisteminin ne kadar etkin çalıştığını görmek açısından oldukça önemlidir. Proje sonuçlarının, piyasa düzenleyicilerinin ve politika belirleyicilerin,  yatırımcıların, özellikle küçük yatırımcıların korunması ile ilgili kararlar almasında kullanılabileceği düşünülmektedir. Ayrıca gelişmekte olan bir borsada şirket bilgilerinin ne kadar etkin bir şekilde yatırımcılara ulaştırıldığını görmek açısından literatüre katkıda bulunacağı düşünülmektedir. Önerilen projede, SPK tarafından faaliyete geçirilmiş KAP sisteminin yatırımcılara şirket haberlerini ulaştırmada ne kadar etkin olduğu, haberlerin yatırımcılara eş zamanlı dağıtılıp dağıtılmadığı, eş zamanlı dağıtım yoksa dağıtım sürelerindeki farkın boyutu, duyurulardan önce bilgi sızıntısı olup olmadığı, bilgi sızıntısı varsa sızıntının boyutu ve zaman içindeki değişimi incelenecektir. Araştırma sonuçlarının yatırımcılara adil bir alım-satım platformu sunmaya çalışan piyasa düzenleyicileri, politika belirleyiciler (SPK, BIST ve MKK paydaşları) ve hukukçular tarafından çalışmalarında kullanılabileceği öngörülmektedir. Diğer yandan, literatürde önerilen çalışmaya benzer başka bir çalışma bulunmadığından, proje bulgularının finansal sistemlerin nasıl işlediği ile ilgilenen akademisyenler tarafından da ilgiyle karşılanacağı düşünülmektedir.Projeyi özgün yapan temel unsur, yatırımcıların saniye bazında kayıt edilmiş alım-satım bilgilerinin yine saniye bazında kayıt edilmiş şirket duyuruları ile karşılaştırılması ve daha önce literatürde kullanılmamış bir yöntemle neden-sonuç ilişkisi çıkartılmasıdır. Diğer ülkelerin aksine, Türkiye’de şirket duyuruları sadece KAP kanalından yapıldığından duyuruların piyasaya geldiği an bilinmektedir. Dolayısıyla, yatırımcıların işlemlerini açıklanan şirket haberini bilerek mi yoksa bilmeyerek mi yaptıkları, gelen bilgiyi duyurudan ne kadar sonra fiyata yansıttıkları ve fiyatın piyasada ne kadar zamanda oluştuğu net olarak tespit edilebilecektir.Bu değerlendirmeler çerçevesinde projenin özgün değerinin yüksek olduğu düşünülmektedir.	4,80
Proje önerisi, yeni bir işveren markası yönetim modeli oluşturmayı ve bu modeli test etmeyi hedeflemektedir. Farklı büyüklüklerdeki işletmelerin uygulamalarından hareketle Türk işletme yapısına uygun yeni bir işveren markası yönetim modeli geliştirme girişimi, projenin temel özgün katkısını oluşturmaktadır. Buna ilaveten geliştirilmesi önerilen modelin gerçek işletme ortamında, işletme süreçlerinde değişiklikler yapılarak uygulanacak olması da yeterince yeni ve özgün bir araştırma çabası olarak değerlendirilmektedir. Ancak literatürdeki mevcut işveren markası yönetim modellerinin içeriği, nasıl oluşturulduğu, zayıf yönleri, oluşturulacak modelin farklı ve üstün yönlerinin neler olacağı, neden Türk tipi ya da Türkiye'ye özgü bir işveren markası yönetim modeli geliştirmenin gerektiği hususu yeterli ve detaylı bir şekilde tartışılmadığı için oluşturulacak yeni modelin farklılığının ve üstünlüğünün neler olacağı konusunda belirsizlikler söz konusudur. Bu belirsizlikler projenin özgün katkısını azaltıcı niteliktedir. Ayrıca önerilecek yeni modelin gerçek işletme ortamında fiilen test edilmesi, başta insan kaynakları yönetimi uygulamalarında (iş yükü, ücretler, sosyal haklar, iş güvencesi vb.) ve işletmenin tanıtımında olmak üzere iyileştirmeler gerektirecektir. Bu iyileştirmeler ise işletme açısından maliyetlerin artması anlamına gelmektedir. Bu nedenle ortaya çıkan modelin işletmeler tarafından önerildiği şekliyle uygulanacağı ve test edileceği gerçekçi görülmemektedir. Bu durumda da geliştirilmesi önerilen modelin test edilmesi ihtimali zayıf kalmakta olup bu durum ayrıca projenin özgün değerini olumsuz yönde etkilemektedir. Proje önerisinde amaç, “işletmeler tarafından uygulanabilirliği test edilmiş Türk işletme yapısına uygun bir işveren markası yönetim modeli geliştirmek” olarak ifade edilmektedir. Ancak, proje önerisi incelendiğinde Türk işletme yapısının ne olduğunu ortaya koyacak her hangi bir bilgiye ulaşılamamıştır. Diğer taraftan yetersiz literatür taraması yapılması özgün değerin ortaya çıkarılmasının önünde bir engel olarak durmaktadır.Bu değerlendirmeler çerçevesinde proje önerisinin özgün değerinin yeterli olmadığı düşünülmektedir.  	2,20
"Proje önerisi,  bireylerin zihinsel ve fiziksel açıdan iş yaşamı ile baş edebilme becerileri olarak tanımlanan çalışma becerisi kavramını ölçen bir soru formunun (Çalışma becerisi Endeksi) geçerliliğini Türkiye’de kamu çalışanlarından toplanan verilerle incelemeyi ve çalışma becerisi ile çalışanların iş tatmini ve performansları arasındaki ilişkiyi incelemeyi amaçlamaktadır. Önerinin özgün değerini sınırlandıran hususlara aşağıda yer verilmektedir:İlk olarak proje önerisinde odaklı bir yazın taraması ve sistematik bir kuramsal tartışma yapılmamıştır. Bu nedenle çalışma becerisi kavramının iş tatmini ve bireyin kendi performans seviyesini nasıl algıladığı ile ilişkilerinin (aynı ankette sorulacak sorularla) incelenmesinin neden anlamlı ve önemli olduğu çok açık değildir. Çalışma becerisi kavramı diğerleri ile benzer olduğundan aralarında bir ilişki beklenebilir. Örneğin Çalışma Becerisi Ölçeği ""Fizyolojik ya da psikolojik rahatsızlığınız şu andaki işinizi yapmanıza engel oluyor mu?"" şeklinde bir soru içermektedir. Bu nedenle bulunacak ilişkilerin anlamını kestirmek de zor olabilir. Çalışma becerisinin eskiye göre daha düşük olduğuna kanaat getiren bir insan bu çıkarımını son zamanlardaki performansının geçmiş performanslarına göre daha düşük olmasından dolayı yapıyor olabilir.  Bu durumda çalışma becerisi kavramının içinde kişinin algıladığı iş performansı gizlidir diyebiliriz. Bu da, çalışmada aranacak veya istatiksel olarak bulunabilecek olan ilişkinin çok da anlamlı olmadığına işaret etmektedir. Çalışma becerisi endeksinin bir Türk örneklemi üzerinde geçerliliğinin incelenmesinin sağlayacağı kuramsal ve pratik katkı sınırlıdır. Bahsi geçen çalışma becerisi kavramı ilginç bir kavram olmakla birlikte yazında Türkiye örneklemine rastlanmaması çalışmanın özgün değerini yeterli kılmamaktadır.  Bu kavram yaşlanan Avrupalı iş gücü için önemli sayılabilir ancak son derece genç bir işgücüne sahip Türkiye için çok da önemli bir kavram olmayabilir. Genç nüfusu ile ayrıştırıcı bir özelliğe sahip olan ülkemizde, yaşlı bireylerin tekrar işgücüne katılımı ile gündeme gelen bir endeksin, Türkiye örnekleminde geçerliliğinin incelenmesinin sağlayacağı fayda belirsizdir. Ayrıca bu ölçeğin nasıl Türkçeleştirileceği; güvenilirlik ve geçerliliğinin hangi prosedürler izlenerek sınanacağı açıkça anlatılmamıştır. İlave olarak, ölçeğin geçerliliğinin sınanacağı verilerle araştırma modelinde sunulan ilişkilerin incelenmesinde kullanılacak verilerin farklı safhalarda toplanması daha uygun olacaktır. Proje önerisinde problem(ler) açıkça ortaya konmamıştır. ""Yaş ilerledikçe çalışma becerisi zayıflamakta, dolayısıyla iş tatmini ve performans olumsuz etkilenmektedir"" şeklinde belirtilen problemler ise geçerliliği tartışılır varsayımlardır. Nitekim bazı araştırmalar bu varsayımların aksine işaret eden bulgular sunmaktadır. Bir donanım zincirinin şubelerinde yapılan bir deneyde yalnızca 50 yaş üzeri personeli olan şubenin diğer şubelerden açık ara daha verimli çalıştığı saptanmıştır. Yaş ile iş başarısının ilişkili olmadığını gösteren araştırmalar da mevcuttur. Ayrıca iş tatmini de yaşla azalmamaktadır, yaş ile iş tatmini arasında en azından 60 yaşına kadar pozitif bir ilişki mevcuttur. Profesyonel mesleklerde yaşla birlikte iş tatmininin arttığı, profesyonel olmayan mesleklerde ise orta yaşlarda iş tatmininin düşmesine rağmen sonraki yıllarda iş tatmininin arttığı saptanmıştır. (Bkz. R. Lee and E.R. Wilbur, ""Age, Education, Job Tenure, Salary, Job Characteristics, and Job Satisfaction: A Multivariate Analysis,"" Human Relations, August 1985, pp. 781-791.; K.M. Kacmar and G.R. Ferris, ""Theoretical and Methodological Considerations in the Age-Job Satisfaction Relationship,"" Journal of Applied Psychology, April 1989, pp. 201-207.; W. A. Hochwarter, G.R. Ferris, P.L.Perrewe, L.A. Witt, and C. Kiewitz, ""A Note on the Nonlinearity of the Age-Job Satisfaction Relationship,"" Journal of Applied Social Psychology, June 2001, pp. 1223-1237.)Proje ekibi yazın incelemesinde çalışma becerisi düşük kişilerin motivasyonları yüksek olduğunda performanslarının olumsuz etkilenmediği bulgusunu sunmaktadır. İlgili yazında motivasyon gibi biçimleyici değişkenlere de yer verilerek mekanizmalar daha detaylı incelenmekle birlikte bu proje önerisinde yalnızca ana ilişkilerin incelenecek olması projenin özgün değerini düşürmektedir. Ayrıca proje önerisinde ne tip kontrol değişkenleri kullanmak gerektiği düşünülmemiştir. Deneysel veya en azından boylamsal olmayan bir araştırmada bu kavramları etkileyen diğer faktörlerin de kontrol edilmesi, ideal olarak boylamsal araştırma tasarımın kullanılması önerilmektedir.Bunun yanı sıra proje ekibinin bahsettiği özgün değerlerin  (örneğin, özel eğitim programları tasarımı) ortaya çıkarılması, çalışma becerisi kavramı yakından incelendiğinde pek de mümkün görülmemektedir. Son olarak projenin araştırma evreninin çerçevesi belirgin değildir. Neden kamu sektörünün, neden 5 kurumun, neden 1000 kişinin (Osmaniye Valiliği’nde bu kadar çalışan olup olmadığı da belirsizdir) seçildiği açıklanmamıştır. Osmaniye Valiliği'ne bağlı kamu kuruluşlarından elde edilecek bir örneklemin, söz konusu endeks kullanılarak analiz edilmesi projenin amaçlarına hizmet etmeyebilir. Bunu iddia edebilmek için söz konusu örneklemin yaş açısından dağılımı proje metnine eklenerek araştırma sorusu-örneklem eşleşmesinin doğru yapıldığından emin olunmalıdır. Yukarıda belirtilen hususlar dikkate alındığında projenin özgün değerinin yetersiz olduğu düşünülmektedir."	1,00
"Literatürde daha önce turizm işletmelerinin pazarlama işbirlikleri oluşturabilecekleri alanlar ve uygulamaya dönük pazarlama araçlarının neler olabileceği incelenmediğinin proje önerisinde ifade edilmiş olması, projeyi özgün kılmaktadır.  Türkiye’de bir destinasyonda faaliyet gösteren turizm işletmeleri arasında pazarlama işbirliklerinin oluşturulabilmesi için turizm işletmelerinin pazarlama işbirlikleri oluşturulabilecekleri alanların ve uygulamaya dönük pazarlama araçlarının ortaya konulması da projeye özgünlük katmaktadır. Buna karşılık proje önerisinde özgün değer olarak ifade edilen ""bir destinasyonda faaliyet gösteren turizm işletmeleri arasındaki ilişkilerin işbirlikçi pazarlama boyutunda ele alınması, turizm işletmelerinin pazarlama işbirlikleri oluşturabilecekleri alanların ve araçların tespit edilmesi"" hususu öneri içinde bir kaç kez vurgulanmakla birlikte, uygulamada sanki böyle işbirlikleri yokmuş da bu çalışma ile işbirliği alanları oluşturulacakmış izlenimi uyandırılmaktadır. Oysa turizm gibi dinamik bir sektörde bir öğün yemek için bile kaç tedarikçi ile çalışılması gerektiği düşünüldüğünde işbirliklerinin kaçınılmaz olduğu ve var olduğu görülebilecektir. Nitekim çalışmanın başlığı, amaçları ve özgün değer ifadeleri arasındaki uyumsuzluklar da çalışmanın özgün değerini zayıflatıcı niteliktedir. Proje önerisinde turistik işletme yöneticilerinin yönetim tarzları ve pazarlama anlayışlarının işbirlikçi pazarlama yaklaşımlarına etkisinin ele alınacak olması, çalışmaya özgün değer katmakla birlikte, sadece tek bir destinasyona dayalı veri ile ölçek geliştirme ve model test edilmesi çalışmanın özgün değerini azaltmaktadır. Proje önerisinin en önemli özgün değeri olabilecek turizm işletmeleri için işbirlikçi pazarlama yaklaşımı ölçeğinin geliştirilmesi hususu olmakla birlikte, yöntem bölümünde de açıklandığı üzere, işbirlikçi pazarlama yaklaşımını ölçmeye yönelik ölçek geliştirme konusunun proje önerisinde ölçek geliştirmede izlenmesi gereken bilimsel yönteme göre açıklanamamış olması da özgün değeri azaltıcı bir etkide bulunmaktadır. Önceki panel raporunda ifade edildiği üzere, birbirinden farklı çok sayıda araştırma amacı vurgulanmıştır ki bu durum araştırmanın amacının ve özgün değerinin tam olarak ne olduğunu anlamayı güç hale getirmektedir. Söz konusu bu tespiti ortadan kaldıracak bir iyileştirmenin yapılmadığı revize proje önerisinden anlaşılmaktadır. "	3,00
Projenin konusunu oluşturan ve sermaye piyasalarının gelişimi sürecinde önemli bir katkı sağlama yönü olan emeklilik fonu uygulamasının, özellikle gelişmekte olan ülkelerin çoğunda tam anlamıyla yaygınlık kazanması pek mümkün olmamıştır. Bu doğrultuda, çalışmanın potansiyel katılımcılara yönelik yaş tabanlı olarak fon türlerinin ve ürünlerinin ortaya konulmasının amaçlanması proje önerisine belli ölçüde özgünlük kazandırdığı ifade edilebilir. Proje önerisinde Dünya’da ve özellikle Türkiye’de emeklilik fonlarının durumu ve sorunları hakkında bilgi verilmiştir. Proje önerisinde de belirtildiği gibi özel emeklilik fonlarının GSMH’ya oranı Türkiye’de çok düşüktür. Ayrıca ülkemizde hisse senedi yatırımlarının emeklilik fonları içerisindeki payı da oldukça azdır. Bu fonlara genç nüfusun katılımının az olduğu ve bunun en önemli gerekçesinin ise bu fonların getirilerinin az olduğu öne sürülmektedir. Uzun vadede hisse senedi getirilerinin yüksek ve riskin düşük olduğunun göz önüne alınması durumunda gençlerin hisse senedi ağırlıklı fonları tercih edebileceği ve bunun sonucu olarak da hisse senedi ağırlıklı olan “yaş tabanlı emeklilik fonlarının” oluşturulmasının uygun olacağı öne sürülmüştür. Bu tür fonların gelişmiş ülkelerde olduğu ancak gelişmekte olan ülkelerde olmadığı gözlemlenmiştir. Projede önerilmesi planlanan yaş-tabanlı emeklilik fonunun Türkiye’deki fon piyasasının ve hisse senedi piyasasının gelişimi açısında önemli olabileceği düşünülmektedir. Ancak proje önerisinde üzerinde durulmayan bir konu ise Türkiye’de genç işsiz nüfusun diğer gelişmekte olan ülkelerle bile kıyaslandığında çok yüksek olduğu, ücretlerin çok düşük olduğu, tüketimin arttığı ve dolayısıyla birikimlerin yetersiz olduğudur. Her ne kadar proje ekibi genç nüfusun emeklilik fon piyasasına katılımının az olmasının en önemli gerekçesi olarak bu fonların getirilerinin düşük olmasını belirtseler de, göz önüne almaları gereken en önemli konu bu yaş grubunda gelir ve tasarrufların çok düşük olmasıdır. Bu sorun sadece Türkiye’ye özgü değildir. Diğer gelişmekte olan ülkelerde de aynı sorunlar vardır. Bu durum Türkiye’de ve diğer gelişmekte olan ülkelerde yaşa dayalı fonların oluşturulması ihtiyacını doğurmamış olabilir.Proje önerisinin en önemli özgün değeri, gelişmiş bir piyasa için (ABD) önerilmiş ve o piyasanın sahip olduğu uzun tarihsel veri seti üzerinde test edilip geliştirilmiş bir modelin, kısıtlı bir tarihsel veri geçmişine sahip ve gelişmekte olan bir ekonomi olan Türkiye üzerinde uygulanmasıdır. Bu anlamda genel akademik literatüre ciddi bir katkıdan ziyade, ülkemize bir uyarlama hedefi güdülmektedir.Gelişmiş ülkeler için geliştirilmiş ve uzun dönemli veriye dayalı uygulamalarda başarı ile kullanılmış bir yöntemi Türkiye’ye uyarlaması bakımından özgün değeri olmakla birlikte Türkiye’de uzun dönemli veri eksikliği ve buna bağlık olarak nasıl bir simülasyon yapılacağı konusunda soru işaretleri yanında tasarruf sahiplerinin farklı eğilimlerinin nasıl dikkate alınacağına ilişkin proje önerisinde herhangi bir ayrıntıya yer verilmemiş olması da projenin özgün değerini zayıflatmaktadır.Proje önerisinin daha çok yöntem odaklı olması, finansal çıktılara özellikle BES’e katkısının sınırlı şekilde sunulması da projenin özgün katkısını sınırlandırmaktadır. 	3,40
Proje önerisinde projenin en önemli katkısının yeni oluşturulacak bir Kurumsal Yönetim Endeksi olduğu öne sürülmektedir. Ancak, mevcut endeksin eksiklikleri ve zayıf yanlarının ne olduğu öneride belirtilmemiştir. Ayrıca mevcut endeksin hangi kriterler baz alınarak hesaplandığı da belirtilmediğinden, oluşturulması hedeflenen yeni endeksin ne tür bir farklılık ve iyileştirme yaratacağı konusunda yeterince bilgi sahibi olunamamaktadır.Araştırmacı yeni endeksin farklı yanı olarak evrensel yönetim ilkeleri üzerine inşa edilecek olmasını vurgulamakla birlikte bu ilkelerin önemi hakkında da yeterince bilgi sunmamıştır.Yeni bir kurumsal yönetim endeksi önerisinde kullanılacak metodoloji, halihazırda literatürde yer alan bir yaklaşımdır. Ulusal/uluslararası literatürde fark yaratacak herhangi bir metodoloji gelişimi söz konusu değildir. Oluşturulması öngörülen, yeni kurumsal yönetim derecelendirme metodu ile ulusal ve uluslararası literatüre alternatif bir yöntem kazandırılması mümkün görünmemektedir. Kurumsal yönetim notunun firma performansı üzerindeki etkisinin ölçülmesi literatürde çokça ele alınmış olması projenin özgün değerini azaltmaktadır.Sonuç olarak, proje önerisinde projenin yaratacağı farklılık ve özgün değerin mevcut haliyle yeterli olmadığı düşünülmektedir.	2,00
Projede, gelişmekte olan ülke borsalarının fiyat davranışlarını en iyi temsil eden istatistiksel modeli belirlemeye yönelik bir çalışma önerilmektedir. Yüksek frekanslı veri kullanarak finansal modelleme yapan çalışmalar, literatürde gelişmiş ve gelişmekte olan ülkeler için çokça yapıldığından mevcut önerinin literatüre ve uygulamaya katkısının sınırlı olacağı düşünülmektedir. Proje önerisinde de ifade edildiği gibi araştırma, literatürde mevcut olan iki modeli (BW+FAJ ve BW + IAJ) kullanmayı hedeflemektedir ve yeni bir istatiksel model ortaya koymamaktadır. Dolayısı ile yeni bir model ifadesi mevcut araştırma çerçevesinde iddialı bir ifade özelliği taşımaktadır.Hazır bir veri seti ve literatürde var olan modeller ve testler üzerinden yapılacağı ifade edilen çalışmada proje ekibinin çalışmaya sağlayacağı nitelikli katkı görülememektedir. Proje sonunda elde edilmesi beklenen çıktıların politika yapıcılar ve uygulayıcılara (portföy yöneticileri, iş sahipleri vb.) sağlayacağı katkının da oldukça sınırlı kalacağı düşünülmektedir.  	1,20
"Projede, Türkiye’de, çocuklarda materyalizm konusunun yeterince araştırılmadığı; bununla birlikte yurt dışında yapılan çalışmalarda materyalistik eğilimlerin çocuklar üzerinde doğurabileceği sonuçlar incelenmesine rağmen, Türkiye’de yapılan ve konuyu bu derece kapsamlı bir şekilde ele alan herhangi bir çalışma olmadığı belirtilmektedir. Yine, çalışılacak konunun ele aldığı boyutlar, incelenecek ilişkiler, kullanılacak analiz (yapısal eşitlik) ile farklı ve özgün olduğu belirtilmektedir. Ancak tek başına bu gerekçenin çalışmanın özgün değerini arttıran bir husus olmadığı düşünülmektedir.Proje konusu, yarının tüketicileri olan çocukları birer tüketici olarak anlamak, yetişkinliğe geçiş döneminde tüketici rolünün onlarda yarattığı etkiyi, nedenleri, boyutları ve sonuçları ile kapsamlı bir şekilde ele almak açısından literatür ile uygulamacılara katkı sağlayabilir. Ancak, projede araştırma konusu olan çocukların sadece 8-11 yaş aralığında olması ve sadece Muğla ili Menteşe ilçesinde olması projenin özgünlüğünü azaltan unsurlardır.Ayrıca, yöntem bölümünde ayrıntılı olarak verileceği üzere veri toplama aracı ile önerilen analiz yöntemlerinin konu bağlamındaki örneklem düşünüldüğünde veri kalitesini önemli ölçüde azaltacağı için çalışmanın özgün değerinin yetersiz olduğu düşünülmektedir. "	3,60
"Proje önerisi Türkiye’de işyeri piyasasında işyeri değerlemesini etkileyen faktörlerin belirlenmesini ve işyeri fiyat endeksi yapmayı amaçlamaktadır. Uluslararası literatürde özgün değeri kısıtlı olmakla birlikte Türkiye için böyle bir işyeri endeksi mevcut değildir. Ancak, “Türkiye özelinde işyeri piyasası uluslararası piyasalara göre nasıl bir özgünlük ve farklılık içermektedir” sorusu yeteri kadar tartışılmamıştır. Bu da hali hazırdaki yayınlara göre projenin özgünlüğünü kısıtlamaktadır.Proje önerisinde, işyeri değerini etkileyen faktörlerin belirlenmesi, faktörler kullanılarak işyeri değerinin hesaplanması ve bu değerler kullanılarak işyeri değer endeksi oluşturulması amaçlanmıştır. Türkiye'de henüz işyeri değer endeksi bulunmadığından, böyle bir endeksin hesaplanması önemlidir. Fakat proje önerisinde işyeri tanımı yapılmamıştır. İşyerlerinin değerleri kullanımlarına (ofis, depo, dükkan gibi) göre farklı faktörler tarafından etkilendiğinden, değerlerin belirlenmesinde farklı değişkenlerin ve farklı modellerin kullanılmasını gerektirmektedir. Projede hangi işyeri türünün inceleneceği belirtilmemiştir.Literatür özetinde eksiklikler bulunmaktadır. Proje önerisinin bu kısmında belirtilen metodlar genellikle konut değerlerinin hesaplamasında kullanılmaktadır. İşyerleri konutlara göre daha farklı özellikler göstermektedir. Yakın zamanlarda satılmış benzer özellikleri bulunan işyerlerini bulmak çok zordur. Bu nedenle, karşılaştırma yöntemi genellikle işyerleri için kullanılmamaktadır. Sadece işyerlerinin özellikleri değil, kiralanan işyerlerindeki kira sözleşmeleri de konutlara göre farklılık gösterir ve farklı dönemleri ve koşulları kapsayabilir. Bununla birlikte, gelir kapitalizasyonu yöntemi, işyeri türü ticari gayrimenkullerin değerlemesinde sıklıkla kullanılan bir yöntemdir.Gayrimenkul değerlenmesinde en önemli faktör gayrimenkulün lokasyonudur fakat bu konu ile ilgili olarak ""Konu, Kapsam ve Literatür Özeti"" bölümünde lokasyonun önemi belirtilmemiştir. Proje önerisinde değerleme yöntemi olarak işyeri değerini etkileyen faktörlere bakılacağı belirtilmesine rağmen, literatür özetinde hedonik fiyatlamadan bahsedilmemiştir. Ayrıca İzmir ili özelinde ortaya çıkacak sonuçların Türkiye örneklemi açısından genellenebilir ve tatmin edici bir endeks oluşturma ihtimalinin de düşük olduğu düşünülmektedir.Bu değerlendirmeler kapsamında ilk bakışta Türkiye özelinde özgün gibi gözüken proje önerisinin özgün değerinin zayıf olduğu düşünülmektedir. "	2,20
Proje önerisi, 1959-2014 arasında Türkiye Erkekler 1. Futbol liginde yer alan takımları esas alarak, teknik direktörlerin devir hızının takım performansına etkilerini, bu etkilerinin kısa ve uzun dönemde farklılaşıp farklılaşmadığını ve teknik direktörün Türk kültürüyle mesafesinin bu etkiyi değiştirip değiştirmediğini incelemeyi amaçlamaktadır. Proje önerisi bu çalışma ile, yönetici devir hızı ile firma performansı arasındaki ilişkiye dair literatüre katkı vermeyi hedeflemektedir.Projede elde edilecek bilgi, Türk spor sektöründe ilk olma niteliği taşımakla birlikte uluslararası yazın açısından yeterince özgün nitelikte görünmemektedir. Ayrıca öneride uluslararası literatüre ve bulgularına çok az yer verilmiştir. Diğer yandan Türkiye bağlamının neden önemli olduğu öneride izah edilmemiştir. Proje önerisinde alternatif açıklayıcı çerçevelere de yer verilmesi çalışmanın özgün değerinin arttırılmasına katkı sağlayabilir. Örneğin kaynak bağımlılığı teorisinin, yöneticilerin sembolik değerini dikkate alarak yönetici alımı ve işten çıkarılması eyleminin performansın ötesinde ilgili kesimlere mesaj verme işlevi olduğu iddiası analize katılabilir. Ayrıca, doğrudan bu konu ile ilgili olmasa da Türkiye'de futbolla ilgili sosyolojik, siyasal, ekonomik hatta örgütsel çalışmalar yapılmış bulunmaktadır. Bu çalışmaların gözden geçirilmesi projenin özellikle Türkiye bağlamıyla ilişkilendirilmesi açısından yeni açılımlar sağlayabilecektir. Örneğin, Türk futbol alanının oluşmasına odaklanan bir kurumsal kuram çalışması bilgilendirici olabilir (Koç, U., Aytemur, J. Ö., and Erdemir, E. (2011). The weakness of a powerful state: the un-institutionalization history of Turkish football field, 27th EGOS Colloquium, Gothenburg, Sweden, July 7-9.)Türkiye'de 1959-2014 döneminin homojen olmadığı yönetim yazınında belirtilmiştir.  Söz konusu iktisadi, siyasal ve sosyal farklılaşmalar göz önüne alınarak gözlem döneminin farklı alt dönemlere ayrılması projenin özgün değerini arttırabilir. Araştırmanın Türkiye'de yapılacak olmasının gerekçesinin sadece gelişmiş-gelişmekte olan ülke ayırımına dayandırılması anlaşılamamıştır. Bunun için gelişmişlik düzeyinin futbol yönetimiyle ilişkisinin kurulmuş olması gerekirdi ancak öneride bu yapılmamaktadır. Bunun yerine klüp başkanlarının hegemonyası, taraftar baskısı ve devletin dönem dönem futbola müdahalesi Türkiye bağlamını farklılaştıran unsurlar olarak alınabilir.Son olarak proje özetinde endüstriyel firmalar ile futbol takımları arasında önemli benzerliklerin olduğu ve bu sayede, futbol takımları üzerinden elde edilen bulguların endüstriyel firmalara dair çıkarımlar için kullanılabileceği vurgusu vardır. Ancak Acimovic vd. (2013), spor örgütlerinin endüstriyel örgütlerden doğaları gereği oldukça farklı olduklarını, spor örgütlerinin bir sosyal örgüt formu olduğunu dile getirmektedir. Örneğin futbol takımları için sezon kavramı ve sezon ortası kavramları olağandır. Ancak, bu tür bir kavram endüstri örgütlerinde neye tekabül ettiği belirsizdir. Önerilen projenin özgün değerinin bu bakımdan da sınırlı olacağı düşünülmektedir.	3,00
Projenin araştırma konusu, özellikle ülkemiz için oldukça önemli bir konu niteliğini taşımaktadır. Bu çerçevede proje ekibinin farklı yaklaşımlar kullanarak fiyat manipülasyonunu belirlemeye  yönelik öngörü modellerini geliştirme hedefinin, özellikle politika yapıcıların kullanımına yönelik  önemli bir katkı sağlayabileceği düşünülmektedir. Bu anlamda geliştirilmesi planlanan modelin etkin olarak çalışması durumunda özellikle ulusal literatürdeki bir boşluğu da doldurabilecektir.Çalışma, belirtilen tüm bu olumlu özelliklerinin yanında önemli bir soru işareti ve kaygıyı da barındırmaktadır. Projede belirtildiği üzere geliştirilmesi planlanan model her ne kadar fiyat manipülasyonunu öngörmede başarılı sayılsa bile, bir fiyat hareketinin manipülasyon sayılabilmesi için yine SPK'nın inceleme ve onayından geçmesi gerekecektir. Bu anlamda model, tam olarak fiyat manipülasyonunu değil, manipülasyon şüphesini öngörebilecek bir erken uyarı modeli niteliği taşıyacaktır.Borsa Manipülasyonunun Tespiti ve Erken Uyarı Yöntemlerinin Geliştirilmesi konusunda literatürde çok sayıda çalışma vardır. Kullanılacak metodoloji ile projenin mevcut literatüre katkı sağlaması beklenmemektedir. Proje önerisinde kullanılacak ikincil verilerden hareketle manipülasyon tespiti yapılacağı belirtilmiş olmakla birlikte bu tür verilerden elde edilecek sonuçların manipülasyon mu yoksa spekülatif fiyat hareketliliği (volatilite) mi olduğu konusunda net çıkarımlar elde edilemeyeceği düşünülmektedir. Elde edilecek bu sonuçlardan hareketle manipülasyon sonucuna varmanın uygun olmayacağı değerlendirilmektedir. Proje önerisinin Özgün Değer bölümünde “Proje, yeni geliştirilecek manipülasyon tespit yöntemleri ile literatüre metodolojik katkı yapacaktır.” ifadesi yer almaktadır. Proje önerisi bütün olarak değerlendirildiğinde bu ifadenin oldukça iddialı olduğu düşünülmektedir.Bu değerlendirmeler çerçevesinde, ilk bakışta konu özgün görünmekle birlikte önerildiği haliyle çalışmanın özgün değerinin sınırlı olduğu düşünülmektedir. 	2,80
"Proje önerisinde, Antalya destinasyonu için özgün bir sürdürülebilir destinasyon rekabetçiliği modeli oluşturulması ve oluşturulan modelin Antalya bağlamında test edilmesi amaçlanmıştır. Ancak proje önerisinin literatür taramasında destinasyon rekabet modelleri gözden geçirildiği ve üstünlükleri ve zayıflıkları tartışıldığı halde yeni oluşturulacak modelin diğer modellerden farklı olan temel unsurlarının neler olacağına dair açıklama yapılmamıştır. Anlaşıldığı kadarıyla literatüre dayalı olarak diğer destinasyon rekabet modellerinden, destinasyon rekabetini etkileyen boyutlara ilişkin bir veri toplama aracı oluşturulmuştur. Ancak oluşturulacak modelin literatürde bahsedilen modellerden farklı yönleri ve üstünlükleri, Antalya bağlamında hangi yeni unsurları kapsayacağı, veri toplama aracını oluştururken destinasyon rekabetini etkileyen ve farklı modellerden derlenen boyutların (faktörlerin) Antalya destinasyonu için neden ve neye göre seçildiği tartışılmamıştır.       Projenin amaçları arasında Antalya destinasyonun rakipleri içerisindeki konumunun ortaya konulacağı ifade edilmiştir ancak bu konu ile ilgili nasıl bir çalışma yapılacağı belirtilmemiştir. Antalya’nın rakip destinasyonlarının nereler olduğu ve bu destinasyonlara nazaran konumunun ortaya çıkarılabilmesi için rakip görülen destinasyonlarla ilgili bilgi toplanması ve bunun sonucunda bir algısal haritanın çıkarılması gerekmektedir. Ancak proje önerisinde böyle bir araştırmadan hiç bahsedilmemiştir. Önceki panel raporunda önerilmiş tek bir sürdürülebilir destinasyon rekabetçiliği modelinin esas alınacağı proje önerisinde belirtilmiş olmakla birlikte, öneride sürdürülebilir destinasyon rekabetçiliği konusunda hem literatür hem de model ve yöntem olarak yapılan açıklamalar yeterli bulunmamıştır.Literatürde destinasyon rekabeti için geliştirilmiş modeller bulunmaktadır. Bu modellerden bir tanesinin bütünüyle ele alınarak destinasyon rekabetçiliği için uygulanması bakımından akademik bir araştırmanın gerekliliği tartışmalıdır.Bu proje sonuçlarına göre önerilen sürdürülebilir destinasyon rekabetçiliği modeli ile yeni politikalar ve stratejilerin belirlenebileceği ifadesi de bu kapsamda anlamını yitirmektedir.Öte yandan, yerli literatürde destinasyon rekabetçiliği ile ilgili muhtelif çalışmalar (Çalışkan, 2013, “Destinasyon Rekabetçiliği ve ...”, Journal of Tourism and Gastronomy Studies; Çevik ve Saçılık, 2011, “Destinasyon Rekabet Avantajı ... Erdek Örneği”, 12. Ulusal Turizm Kongresi; Bulu ve Eraslan, 2008, “Bolu İli Turizm Sektörünün Uluslararası Rekabetçilik Analizi”, Uluslararası Rekabet Araştırmaları Kurumu Derneği, www.urak.org) yapılmış olması projenin özgün değerini azaltmaktadır. Bu yönüyle projenin destinasyon rekabetçiliği konusunda kavramsal/kuramsal özgün katkılar sunma potansiyeli zayıftır. Çalışmada literatürdeki ilgili modellerin Antalya destinasyonuna uyarlanarak her birinin eksik ve zayıf yönlerinin ortaya çıkarılması ve Antalya’ya özgü bir model oluşturulması planlanmaktadır. Böyle bir hedefle hareket edilmesi teorik özgünlüğü zayıflatacaktır. Proje sonucunda Antalya ve çevresindeki destinasyonları birbirleriyle bağlantılı hale getirmek için destinasyonlar arası ilişki ağlarının geliştirilmesine katkı sağlanmasının hedeflenildiği belirtilmiştir ancak elde edilen bulgularla bu sonuca nasıl varılabileceği anlaşılamamıştır. Yukarıdaki ifadelere ek olarak projenin amacının, “Antalya'nın bir turizm destinasyonu olarak, rekabetçiliğinin incelenebilmesine imkan sağlayacak yeni bir kuramsal model geliştirilmesi ve bu modelin ölçüleceği” şeklinde ifade edilmiş olmasına rağmen, projenin önceki panel raporunda ifade edildiği üzere, bu modelin projeye nasıl yansıtılacağı açık ve net olarak belirtilmemiştir. Ayrıca önceki panel raporundaki önerilere karşılık hazırlanmış olan Proje Önerisi Değişiklik Bildirim Formu özensiz bir biçimde hazırlanmış olup, tatmin edici bilgi içermemektedir.Bu değerlendirmeler çerçevesinde proje önerisinin özgün değerinin yetersiz olduğu düşünülmektedir."	1,80
"Proje önerisi, ""örgüt kültürünün ve örgütsel alt kültürlerin ortaya çıkışı ve şekil alışında kurumsal mantıkların hangi açılardan nasıl bir temel oluşturduğunun anlaşılmasını"" sağlamayı amaçlamaktadır. Son yıllarda, ilgili yazında sıklıkla bu yönde çağrılarla karşılaşıldığı düşünüldüğünde önerilen araştırma konusu ilginç sayılabilir. Ancak önerinin özgün değerini kısıtlayan ve önceki panel raporlarında da değinilmiş olan bazı hususlar mevcuttur:Önerilen projede 3 farklı düzey (toplum, sektör ve örgüt) arasındaki etkileşimlerin sonunda örgüt kültürlerinin nasıl şekillendiği incelenmektedir. Ancak öneride daha çok sektör – örgüt düzeyleri arasındaki etkileşimlere odaklanılmakta, toplum – sektör arasındaki etkileşimler yeterince iyi kavramsallaştırılmamaktadır. Örneğin, farklı sektörlerde farkı kurumsal mantıkların hakim olabileceği, buna bağlı olarak örgüt kültürlerinin de farklı özellikler sergileyeceği belirtilmekle birlikte sektörler arası farklılığın neden beklendiği veya nasıl ortaya çıkacağı açıklanmamaktadır. Proje önerisinin yazına sağlayacağı katkıyı belirsizleştiren bu sorununun ortadan kaldırılması için herhangi bir örgütsel alanda etkin kurumsal mantıklarla örgüt kültürleri arasındaki ilişkinin incelenmesi sektörel farklılıkların gözardı edilmesi önerilmektedir. Bu hususa ek olarak;Örgüt düzeyinde ele alınacağı belirtilen kurumsal mantıklar ve örgüt kültürünün nasıl ayrıştırıldığı (bunların tanımları da benzer olduklarından) belirsizdir. Daha önceki panel raporunda, gelecekte, “savlanan ilişkinin daha iyi anlaşılabilmesi için örneğin örgütsel alandaki kurumsal mantığın taşıyıcılarının kimler olduğu, bunların örgüte nasıl taşındığı ve örgüt kültürünün şekillenmesinde hangi aktörlerin aracı rol oynadığı kapsam içine alınabilir” ifadesi yer almaktadır. Buna ilişkin olarak ilgili yazına göre kurumsal mantıklardaki değişimi sağlayan mekanizmalardan biri 'kurumsal girişimci'lerdir (Thornton ve Ocasio, 2008). Daha önceki panel raporunda belirtilen öneriden hareketle örgüt kültürünün oluşumunda kurumsal girişimcilerin etkisinin incelenmesi önerilebilir. "	2,60
"Projenin ana amacı, farklı ülke kökenli şirket birleşmelerinde ülkelerin kültürel, finansal, eğitim, iş ve siyasal sistemler açısından farklılık düzeyleri arttıkça birleşme sonrası performansın değişip değişmediğini saptamaktır. Buradaki temel iddia ise bazı birleşme örneklerinin makro kurumların etkisiyle yüksek performansla bazılarının ise başarısızlıkla sonuçlanmasıdır. İddianın kuramsal arka planını ise Whitley’in ulusal iş sistemi modeli oluşturmaktadır. İş sistemini oluşturan kurumlar (projede faktör olarak isimlendirilmiştir) devlet, finansal sistem, yetenek geliştirme ve kontrol sistemleri, güven ve yetki ilişkileridir. Projede makro kurumlar arası farklılıklar artıkça şirket performansının düşeceği varsayılmıştır. Şirket birleşmeleriyle ilgili literatürdeki çalışmaların sadece kültürel farklılıklara odaklandığı, projede ise diğer faktörlerin performans üzerindeki etkilerinin ölçüleceği belirtilmekte ve bu durumun projenin özgün değerini oluşturduğu savunulmaktadır. Planlanan araştırmanın sonuçlarının makro kurumsal kurama katkı sağlayacağı belirtilmektedir. Projede belirtilen ve yukarıda özetlenen projenin amaçları ve özgün değeri ile ilgili açıklamalara yönelik getirilebilecek önemli eleştiriler mevcuttur. Öncelikle Whitley’in modeli, belirli bir ulusal bağlamda tarihsel süreçte oluşmuş makro kurumların etkisiyle (orijinal modelde belirtilen içerikleriyle) biçimlenen ekonomik faaliyetlerin örgütlenme biçimidir. Dolayısıyla modelde farklı bir kavramsallaştırma ve içerik hedeflenmektedir. Bu projede ise makro kurumlar, birer faktör ya da değişken olarak dikkate alınmış ve firma performansı ile ilişkilendirilmiştir. Diğer bir ifadeyle aslında ulusal iş sistemi modeline, bir koşul bağımlılık kuramı işlevi yüklenmiştir. Daha açık bir deyişle makro kurumlar, koşul bağımlılık kuramının çevresel koşulları gibi formüle edilmiş ve ilaveten kültürel bağlam anlayışı da ilave edilerek, koşulların benzerlik ya da farklılık düzeyinin şirket performansına etkisine yönelik hipotezler geliştirilmiştir. Bu kuramsal karışıklık, geliştirilen araştırma hipotezlerine de yansımıştır. Örneğin:  -- Rekabet Whitley’de düzenlemeler anlamındayken, H1 de ülkelerin rekabet düzeyi olarak ele alınmıştır.-- Piyasayı düzenleme derecesi Whitley’de piyasaya müdahale derecesi iken, H4 de sol ideolojiyi benimseme düzeyi olarak ele alınmıştır.-- Whitley’de eğitim sistemi ve sendikal sitemin içeriği uzmanlık-genel eğitim sistemlerinin niteliği; mesleğe, işkoluna, firmaya özgü sendikalaşma niteliği; toplu pazarlık ve sözleşmelerin merkezi ya da yerinden olması dikkate alınırken; H5 de sendikalara üyelik oranları kastedilmiştir.-- Whitley’in finansal sistemlerle kastettiği sermaye piyasasına veya banka kredilerine dayanan finans kurumlarının piyasadaki gücü iken bu kurumsal temelle ilgili olduğu iddia edilen H7 hipotezinde ise finansal sistem yerine ülkelerin pazar odaklı olması kullanılmış, ölçüm aşamasında ise bu kez firmaların varlıklarına karşı borçları ölçülmüştür (tablo 1) -- Whitley’in modelindeki önemli kurumsal temellerden biri de güvenin ve yetkenin toplumsal temelde nasıl oluştuğu; özellikle güven ilişkilerini düzenleyen resmi kurumların güvenirliği (hukuk ve adalet sistemi) ve yetki ilişkilerinin dayandığı toplumsal normların özelliğidir. Oysa projede bu kurumsal temel, iki kültürel değer üzerinden ele alınmış; Hofstede’in kültürler arası karşılaştırmalarda kullanılan güç mesafesi ve bireyci/kolektivist ayırımları kullanılmıştır. Sisteme güven düzeyini ve paternalistik eğilimleri bu değerlerle ölçmek sorunludur. Ayrıca, H8-9 da ülkeler arası güç mesafesi ve bireycilik düzeylerinde fark artıkça performansın artması beklenmektedir, projenin ana argümanı olan ülkeler arası farklılıklar artıkça birleşmelerin başarısız olma ihtimalinin artacağı yönündeki sav ile çelişmektedir. Ayrıca, aynı paragrafta vurgulanan kültürel benzerliklerin performansla ilişkisi konusundaki iki farklı literatür görüşünden, neden farklılıklara rağmen şirket birleşmeleri performansı uzun dönemde yükselir savının tercih edildiği de açıklanmamıştır. Proje yürütücüsü hipotezlere nasıl ulaştığını daha iyi açıklamalıdır. Örneğin, politik sistem farklılıkları bölümünde ülkelerin şirket satın almalarını destekleyip desteklemediğinin performansa etkisinden bahsedilirken, hipotezlerde (kavramsal olarak bahsedilmediği halde) rekabet düzeyleri arasındaki farkların performansa etkisine vurgu yapılmaktadır. Aynı şekilde, hissedar farklarının korunması arasındaki farklılığın neden performansa olumsuz etki yapacağı anlatılmamıştır. Neden sol görüş düzeyleri arasındaki farkın performansa olumsuz etki yapacağı ise yine gerekçelendirilmemiştir. Benzer şekilde, neden satın alınan şirketin ülkesindeki kalifiye işçi düzeyi değil de iki ülkenin kalifiye işçi düzeyi arasındaki farkın önemli olduğu veya performansı olumsuz etkilediği açıklanmamıştır. Finans bölümünde ülkelerin banka-ağırlıklı veya sermaye piyasası ağırlıklı olması üzerinde durulmuşken hipotezde bu es geçilmiş, ülkelerin pazar odaklı olma düzeylerine vurgu yapılmıştır. Projenin özgün değerini artırmak amacıyla Selami Sargut ve Şükrü Özen tarafından derlenen “Örgüt Kuramları” adlı kitaptan yararlanılması düşünülebilir. İlaveten aşağıda künyesi verilen çalışmadan da yararlanılması önerilmektedir.Witt, M. A., & Redding, G. (2009). Culture, meaning, and institutions: Executive rationale in Germany and Japan. Journal of International Business Studies, 40(5), 859-885.Yukarıda belirtilen hususlar çerçevesinde projenin özgün değerinin yetersiz olduğu düşünülmektedir."	1,20
"Proje önerisi genel olarak kullanacağı yöntemi öne çıkarmakta, kuramsal olarak hangi boşluğu dolduracağını, hangi sorulara cevap arayacağını ilgili literatür desteğiyle yeterince tartışmamaktadır. Örneğin çalışmanın amaçları arasında sonuncu sırada belirtilen ""Son dönemde yaşanan küreselleşme, özelleştirme ve kurumsal yönetim reformları süreçlerinin"" araştırmanın sonucunda ortaya çıkacak yönetim kurulu ağları yapısıyla ilişkisinin hangi açıdan tartışılacağı kuramsal olarak tartışılmamıştır. Oysa proje yürütücüsünün örnek aldığını belirttiği çalışmalarda (Örn. Corrado ve Zollo, 2006; Kogut, 2012; Kogut ve Walker, 2001) öncelikle araştırma problemi kuramsal olarak tartışılmış, çalışma sonucunda ulaşılacak bulguların hangi çerçevede değerlendirileceği ortaya konmuştur. Önce veri setinin analiz edileceğinin ve sonra da ortaya çıkacak sonuçlara göre yorumlar yapılacağının belirtilmesi proje önerisinin özgün değerini azaltmaktadır. Bu eksikliğin giderilmesi için çok dar olan yazın taramasının, özellikle de Türk iş sistemi yazınından beslenerek geliştirilmesi gerekmektedir. Bu amaçla önerilen bazı eserlere aşağıda yer verilmiştir.Diğer yandan proje yürütücüsünün kaynaklar arasında veya özgeçmişinde gösterdiği önceki çalışmaları ile önerilen proje arasındaki farklılıklar yeterince açıklanmamıştır.  Önerilen kaynaklar:--Alpay, G., Bodur, M., Ener, H., & Talug, C. (2005). Comparing board-level governance at MNEs and local firms: lessons from Turkey. Journal of International Management, 11(1), 67-86.--Caldarelli, G., & Catanzaro, M. (2004). The corporate boards networks. Physica A: Statistical Mechanics and its Applications, 338(1), 98-106.--Colpan, A. M., Hikino, T., & Lincoln, J. R. (Eds.). (2010). The Oxford handbook of business groups. Oxford Handbooks Online.--Conyon, M. J., & Muldoon, M. R. (2006). The small world of corporate boards. Journal of Business Finance & Accounting, 33(9?10), 1321-1343.--Davis, G. F., Yoo, M., & Baker, W. E. (2003). The small world of the American corporate elite, 1982-2001. Strategic organization, 1(3), 301-326.--Glasberg, D. S. (1987). The Ties That Bind? Case Studies in the Significance of Corporate Board Interlocks with Financial Institutions. Sociological Perspectives, 30(1), 19-48.--Isik, I., & Hassan, M. K. (2003). Efficiency, ownership and market structure, corporate control and governance in the Turkish banking industry. Journal of business finance & accounting, 30(9-10), 1363-1421.--Kaymak, T., & Bektas, E. (2008). East meets west? Board characteristics in an emerging market: Evidence from Turkish banks. Corporate Governance: An International Review, 16(6), 550-561.--Yurtoglu, B. B. (2000). Ownership, control and performance of Turkish listed firms. Empirica, 27(2), 193-222."	1,00
Proje önerisinde Türkiye'de yazılım sektöründe faaliyet gösteren firmaların maddi olmayan duran varlık kalemlerinin ayrıştırılması, bir veri tabanı oluşturulması ve bu kalemlerin firma performansına, istihdam yapısına ve ihracatına olan etkisinin tespit edilmesi planlanmaktadır. Maddi olmayan duran varlıkların ölçümüne ilişkin sınırlı sayıda çalışma bulunduğundan,  proje çıktıları Bilgi İletişim Teknolojileri alanında yeni bilgiler sağlayabilir. Ancak çalışılacak olan firmaların yazılım sektöründen seçilmiş olması projenin üçüncü aşamasının önemini azaltmaktadır.  Bu firmaların maddi olmayan duran varlık kalemlerinin tüm duran varlıklar içinde önemli bir paya sahip olduğu düşünüldüğünde, bu kalemlerin firma performansı, istihdam yapısı ve varsa ihracatlarına olan etkisinin kaçınılmaz olarak pozitif olması beklenir.Proje önerisinde ilk olarak finansal tablolardan içerik analizi yardımı ile maddi olamayan duran varlıkların listeleneceği ifade edilmektedir. Tek düzen hesap planına göre hazırlanan mali tablolarda bu varlıklar, Haklar, Şerefiye, Kuruluş ve Örgütlenme Giderleri, Araştırma ve Geliştirme Giderleri, Özel Maliyetler, Diğer Maddi Olmayan Duran Varlıklar ve Verilen Avanslar olarak belirtilmiştir. Finansal tablolar incelenerek bu varlıklardan ve Tablo 3 de belirtilen listeden başka farklı bir listeye ulaşılması beklenmemektedir. Bu husus proje önerisinin özgün değerini zayıflatmaktadır.Proje önerisi ülkemizde maddi olmayan duran varlıkların verisinin oluşturulmasını ve şirket performansına etkisini incelemeyi amaçlamaktadır. Literatür taramasında özetlendiği üzere özellikle gelişmiş piyasalarda benzer çalışmalar bulunmaktadır ve bu da uluslararası literatür bağlamında projenin özgün değerini azaltmaktadır. Türkiye özelinde ilk projelerden biri olması sebebiyle proje kısmen özgünlük barındırmakla birlikte, Türkiye’ye has özel bir durum beklenmemektedir ve bu sebeple gelişmekte olan ülkeler için yapılan çalışmaların sonuçlarına göre bir farklılık oluşması da beklenmemektedir. Önerilen projenin başlığı oldukça genel çerçevede kalmış olup, araştırma sorunsalının proje önerisinde net olarak yer almaması da özgün değeri zayıflatmaktadır.Halka açık olmayan çok sayıdaki yazılım firmasından önerilen proje konusunda sağlıklı veri elde etme problemleri ve buna bağlı olarak öneride belirtilen analizlerin uygulanma sorunları da proje çıktılarının yaygın etkisi bakımından özgün değeri azaltıcı bir diğer husus olarak dikkat çekmektedir. Bu değerlendirmeler çerçevesinde projenin özgün değerinin yetersiz olduğu düşünülmektedir. 	1,80
Proje önerisi, Türk sigortacılık sektöründe rekabet, istikrar ve etkinlik arasındaki ilişkiyi ve sektörde faaliyette bulunan küçük ve büyük firmaların davranış farklılıklarının ve getiri oynaklığının belirleyicileri üzerinden incelemeyi hedeflemektedir. Gelişmekte olan ülkelerde de sigortacılık sektörü, sigorta işlevinin yanında finansal sisteme fon arz etmesi ile önemli görev üstlenmeye başlamıştır. Bununla birlikte, Türkiye özelinde sigortacılık sisteminin gelişmesi için kamu politikaları geliştirilmiştir. Tüm bunlar göz önüne alındığında sigorta sisteminin etkinliğini, rekabet yapısını ve istikrarını ölçen bu proje önerisi özgün bir değere sahiptir. Öte yandan, proje önerisinde yürütücünün, araştırmacı olduğu bankacılık sektörü ile ilgili bir TÜBİTAK projesinin (No: 112K039) yaklaşımlarını kullanarak daha önce yürütücüsü olduğu Türk sigortacılık sektörü ile ilgili BAP projesinin (DEÜ) kapsamını genişlettiği düşünülmektedir. Bu anlamda, projede yürütücünün daha önceki projeleri ile ne tür benzerlikler ve farklılıklar olduğu konusunda detaylı bir karşılaştırma yapılmamıştır.	3,20
Önceki raporda projenin özgün değeri ile ilgili olarak ortaya konan çekinceler devam etmektedir. Projenin özgün değeri projede kullanılacak olan tahmin yöntemi olmakla beraber yönteme getirilmiş olan çekincelere net cevaplar verilmemiştir. Proje ile ilgili yoğun literatür göz önünde bulundurulduğunda uygulanacak olan tahmin yönteminin konu ile ilgili literatüre katacağı özgün değer sınırlı kalmaktadır. Geliştirilecek olan melez yönteme niçin ihtiyaç duyulduğunu ve bu yeni yöntemin literatürdeki hangi boşluğu dolduracağına yönelik gerekli açıklamalar yapılmamıştır. 	2,20
Proje önerisinde, 2008-2009 küresel finansal kriz sonrasında TCMB tarafından uygulanan zorunlu karşılık politikalarının banka kredileri üzerindeki etkileri incelenmesi amaçlanmaktadır. Bu çerçevede, projede temel olarak, i) Monti-Klein tipi basit bir bankacılık modeline zorunlu karşılıklar ve banka likiditesi eklenerek zorunlu karşılık politikasının krediler üzerindeki etkilerinin ve ii)  Panel veri yöntemleri ile zorunlu karşılık politikalarının ticari ve tüketici kredileri üzerindeki etkilerinin incelendiği Alper, Binici, Demiralp, Kara ve Özlü (2014) çalışmasının geliştirilmesi amaçlanmaktadır. Revize proje önerisinde, temel olarak, kredi denkleminin dinamik olarak tanımlanması, sonuçlara araç geçerliliği, çoklu bağıntı vb. sınama istatistiklerinin eklenmesi ve yorumlanması ve sonuçların daha titiz yorumlanması bulunmaktadır. Bu önermelerin, Alper, Binici, Demiralp, Kara ve Özlü (2014) çalışmasında sunulan bulgulara ek olarak yeterli düzeyde özgün katkı sağlamayacağı değerlendirilmektedir. 	1,00
Proje önerisi, ana metal sanayinde yığılma ekonomileri ve verimlilik ilişkisini girdi-çıktı modeli ve regresyon analizi kullanarak analiz etmeyi amaçlamaktadır. Bölgesel girdi-çıktı tablosu oluşturmak başlı başına bir özgün değerdir. Bunun yanında elde edilecek yeni veri seti ile bölgesel bazda verimlilik ve yığılma ekonomileri ilişkisini modellemek de literatüre katkı yapabilir.Ancak revize edilen proje önerisinden anlaşıldığı üzere toplam faktör verimliliği (TFV) ve yığılma arasındaki ilişkiden iş gücü verimliliği ve yığılma ilişkisine geçildiği görünmektedir. Bu kısmi daraltma önerinin özgün değerini olumsuz etkilemektedir. 	4,20
"Proje konusu itibariyle gerek dünya gerekse ülkemiz için ekonomik, sosyal ve çevresel etkileri olan ""gıda israfı"" konusunu ele almakta olup, bu konuda güncel ve yeterli veri eksikliği bulunmaktadır. Dünyadaki açlık sorunu ile birlikte kaynakların etkin kullanımı konuları dikkate alındığında, gıda israfı konusunda her ülkenin kendi üzerine düşen tedbirleri almasına olanak sağlayacak şekilde çeşitli araştırmalar yapılmasına ihtiyaç vardır. Proje önerisi, ele alınan konudaki bilgi eksikliğinin giderilmesi açısından özgün bir değere sahiptir.Ancak, bu konulara doğrudan eğilen yayınların yazın taramasının ve bu araştırmanın onlardan faydalandığı unsurlar ve yazına yapacağı katkının her yönden belirtilmesi gerekir. Burada en önemli konu gıda israfının nasıl belirleneceğidir. Bu konuda öneride açıklama kısıtlıdır. "	4,20
Proje önerisinde ticari ve katılım bankalarının performansını gösteren değişkenlerin ekonomideki durum değişikliklerine asimetrik tepki verip vermediğinin incelenmesi amaçlamaktadır. Bu amaçla, makro değişkenlerin yanı sıra bankaya özgü değişkenlerin de dikkate alınması önerilmektedir. Ancak Ergeç ve Arslan (2013), Pejman vd. (2014),  Zaheer vd. (2013) ve Beck vd. (2013)  gibi çalışmalar Türkiye’yi de içine alan verilerle benzer konuları, benzer yaklaşımlarla incelemişlerdir. Bu çerçevede önerilen çalışmanın ilgili literatüre nasıl bir katkı yapmasının beklendiği yeterince açıklanmamıştır.	2,20
"Önerilen projenin amacı, yolsuzluk yapan politikacılara seçmenin tekrar oy vermesinin nedenlerini belirlemektir. Proje, bu doğrultuda muhtemel neden olarak üç hipotezi incelemektedir. Bunlar: i. bilgi eksikliği (Oy verenin yolsuzluk yapan politikacıya oy vermesinin sebebi, yolsuzluk yapıldığı hakkında yeterli bilgiye sahip olmaması), ii. performanstan memnun olunması (Oy veren, politikacının sağladığı hizmetlerden ve performansından memnun ise, yolsuzluk yapıldığını bilmesine rağmen politikacıya oy vermektedir) iii. aynı siyasi görüşe sahip olunması (Oy veren, politikacı ile aynı siyasi görüşlere sahip ise, yolsuzluk yapıldığını bilmesine rağmen politikacıya oy vermektedir.)Projenin ikincil amacı, bu üç hipotezin geçerliliğinin, oy verenin; i) bulunduğu coğrafi bölgeye, ii) eğitim seviyesine, iii) gelir düzeyine,  iv) cinsiyetine, v) yaşına göre, nasıl farklılaştığını tespit etmektir. Her ne kadar Türkiye’de seçmen davranışını inceleyen çalışmalar olsa da, önerilen projenin yolsuzluk yapan politikacılara seçmenin neden tekrar oy verdiğini araştırıyor olması, önerilen proje konusunu oldukça özgün kılmaktadır."	4,25
"Proje Türk diasporasının yoğun olarak yaşadığı Avrupa'da beşeri sermaye kapasitesini ortaya çıkarmayı hedeflemektedir. Ayrıca çalışmada diasporadaki bilim adamlarının ana vatan ile ilişkilerinin bilimsel verimliliklerini nasıl etkilediği de incelenecektir.  Daha önce Amerika'da bir kuruluş tarafından yapılan benzer bir çalışmadan bahsedilerek, bunun bir örneğinin de Türklerin yoğun olarak yaşadığı Almanya’da elektronik anket yoluyla yapılmasını önermektedir.Bu konu önemli olmakla birlikte daha önce başka disiplinlerden (özellikle sosyoloji alanında) benzeri çalışmalar mevcuttur. Farklı metotlarla yapılan bu çalışmalara logit ve probit analizinin nasıl bir katkı sağlayacağı projede belirtilmemektedir. Bu çalışmalara örnek olarak ""Sunata, U. Tersine Beyin Göçünde Sosyal Ağların Rolü: Türkiyeli Mühendislerin Almanya’dan Geriye Göç Deneyim ve Algıları"" verilebilir. Ekonomi literatüründe de benzeri katkılar literatürde mevcuttur. ""Beine, M., Docquier, F., & Rapoport, H. (2001). Brain drain and economic growth: theory and evidence. Journal of development economics, 64(1), 275-289."" Ayrıca yurt dışında yaşayan öğrencilerin dönme olasılıklar üzerine yapılmış ""Güngör, N. D., & Tansel, A. (2008). Brain drain from Turkey: an investigation of students’ return intentions. Applied Economics, 40(23), 3069-3087"". çalışması mevcuttur.  Bu çalışmanın mevcut literatüre nasıl bir ilave katkı yapacağı belirtilmemiştir. Öneri ile ilgili Türk diasporasının Türkiye'nin beşeri sermayesine potansiyel katkıları konusunda oldukça uzun ve detaylı açıklamalar yapılmıştır. Fakat araştırma sorularının bu hususa doğrudan temas ettiği net değildir. Öneri ayrıca Türkiye ile ilişki içinde olmanın akademik verimi neden etkileyeceği konusunda herhangi bir mekanizma sunmamaktadır. Dolayısıyla bu sorunun neden önemli olduğuna bir açıklık getirilmemektedir. Özet olarak araştırma önerisinin özgün değeri ikna edici değildir. "	1,75
"Proje önerisi, Türkiye Cumhuriyet Merkez Bankası’nın (TCMB) kullandığı farklı para politikası araçlarının eş zamanlı ve tek tek ekonomik performansı nasıl etkilediklerini analiz etmek ve bu para politikası araçlarının eş zamanlı ve tek tek şoklara nasıl tepki verdiklerini, FAVAR yöntemini kullanarak tahmin etmeyi amaçlamaktadır. Proje önerisinde kullanılacak ekonometrik yöntemin şimdiye kadar hiçbir ülke için kullanılmadığı ifade edilmektedir. Ancak, literatürde bu konuda çalışmalar bulunmaktadır. (Bakınız: Fernald, John G., Mark M. Spiegel, and Eric T. Swanson. ""Monetary policy effectiveness in China: Evidence from a FAVAR model."" Journal of International Money and Finance 49 (2014): 83-103). Proje, Türkiye üzerine benzer yöntemi kullanarak bu sorunu ele alan başka bir çalışmamın olmaması dolayısıyla özgün bir değere sahip olabilir. Ancak bu projenin özgün değerinin geliştirilmesi için bu yöntemin ve ilgili modelin net olarak sunulması, ilgili dönemdeki para politikası aktarım kanallarının tespit edilmesi, faktörlerin ve ilgili değişkenlerin özenle seçilmesi ve bunların öneride açıkça belirtilmesi gerekmektedir.Sonuç olarak proje önerisi potansiyel özgün değeri yüksek bir konuyu araştırmak istemekle birlikte, yukarıda bahsedilen eksiklikleri taşıdığından bu haliyle yeterli bulunmamıştır. "	3,00
"Proje önerisi amacını standart bir neo-klasik büyüme modeline, zaman içinde farklı değerler alabilen kıskılar eklenerek (verisi mevcut 44 ülke için)  1960-2013 yılları arasında ülke ekonomilerinde gerçekleşen iktisadi dalgalanmaları iş gücü muhasebesi yöntemiyle incelemek olarak ortaya koymaktadır. Bu amaç doğrultusunda proje, tek sektörlü bir stokastik genel denge modeli çerçevesinde kıskı serileri oluşturmayı ve ele alınan ülkeler için oluşturulan kıskı serilerinin farklı dönemlerde nasıl seyrettiğini karşılaştırmalı olarak belirlemeyi hedeflemektedir. Bu aşamanın ardından proje önerisi, kıskı serileri üzerine oluşturulan panellerin betimleyici istatistikleri yardımı ile ele alınan ülkeler için belirli çıkarımlar gerçekleştirmeyi öngörmektedir. Proje önerisi bir sonraki aşamada, betimleyici istatistikleri oluşturulan beş farklı kıskı serisinin belirleyicilerini oluşturulan panel üzerinden belirlemeyi de ayrıca amaçlamaktadır.   Proje önerisinin, daha önce belirli katılıklar (rijidite) ve iş çevrimleri açısından birbirlerine benzer sayılabilecek (örneğin Brinca (2013)'ün OCED ülkeleri için gerçekleştirdiği analiz) ülkelerin bir araya getirildiği kümelerin ötesinde birbirlerinden oldukça farklı 44 ülkeyi bir iş çevrimleri muhasebesi analizi çerçevesinde bir araya getirme amacının bir özgün değer değer taşıdığı düşünülebilir. Proje önerisi, önceki panel raporunda vurgulanan ""44 hikayenin nasıl bir bütünlük oluşturacağı ve önerinin özgün değerine nasıl bir katkı sağlayacağının açıklanması"", ""... değişkenlerin konjonktür dönemlerinde nasıl seyrettiğinin çok sayıda ülke için tespit edilebilmesi ve bu konuda geniş bir panel veri tabanına ulaşılacak olmasının katkılarının açıklanması"" gibi yorumları kısmen göz önünde bulundurmuştur. Ancak öneri ile ilgili bazı sorunlar mevcuttur. DSDG modelleri uzun dönemler için sabit kabul edilip, kıskıların zaman içinde nasıl ve hangi etmenlere bağlı olarak değiştiği incelenecektir. Burada yapılan varsayım, belli bir DSDG modelinin yapısal değişime tâbi olmadığıdır. Ayrıca CKM (2007) yöntemi bir nevi parametrik olmayan, yani, mevcut tahmin modelleri ve testleri kullanılarak uyarlanmayan bir yöntemdir. Böyle bir yöntemden elde edilen çıktılar daha sonra panel veri analizine tabi tutulmak istenmektedir. Yapılacak panel veri çalışmasında ekonometrik hata terimleri hakkındaki varsayımlara hiç değinilmemesi bu ekonometrik çalışma hakkında bazı çekinceler uyandırmaktadır.İkincisi, 1960'dan bu yana 44 ya da daha fazla ülke için kıskıların analizinin yapılacağı belirtilmektedir. Bu bağlamda potansiyel bir sorun, elde edilen bulguların yapısal değişim, ülkeler arasındaki farklılıklar (heterogeneity) gibi etmenler yüzünden anlamlı olmayabileceğidir. Proje kapsamında hangi ülkelerin inceleneceği açıkça belirtilmiş değildir. Sadece verisi bulunan ülke gruplarının inceleneceği anlaşılmaktadır. "	3,20
"Revize proje önerisinde, üreticilerin doğrudan satış yapmalarına imkân sunan köy-kent pazarları (KÖKEP) modelinin incelenmesi amaçlanmıştır. Öneri daha önce yazında irdelenmeyen, üreticilerin KÖKEP'i niçin tercih ettikleri, KÖKEP'in kırsal yoksulluğu azaltmada etkin olma potansiyelinin olup olmadığının araştırılması ve yoksulluğu azaltmadaki uygulanabilirliğinin incelenmesi planlanmaktadır. Ancak revize proje önerisinde, bir önceki panel raporunda belirtilen eleştirilerin göz önüne alınmadığı ve bu yönde yeterli iyileştirme ve değişikliklere yer verilmediği görülmüştür. Amaç belirlenirken daha önce modelde var olan fakat bu öneride olmayacağı söylenen tüketici talebini etkileyen faktörlerin halen proje önerisinde yer aldığı görülmektedir. Tüketici talebine ilişkin sadece 1 ve 2 numaralı denklemler çıkarılmış, ancak tüketicilere anket yapılacağı ve diğer talep yönlü ifadeler kullanılmaya devam edilmiştir.Ayrıca KÖKEP'in yoksulluğu azaltacağı varsayımıyla başlayan bir araştırmanın tarafsız olması beklenemez. Üstüne proje önerisinde yoksulluktan çok bahsedilmesine rağmen ""yoksulluğun"" nasıl tanımlanacağına dair bir açıklamaya rastlanılmamıştır. Ek olarak, yoksulluğun, özelde kadın yoksulluğunun, KÖKEP ile azaltılıp, azaltılmayacağı sonucuna nasıl ulaşılacağı hakkında bilgi verilmemiştir. Son olarak, öneride yer alan çiftçilerin tüm gelirlerini tarımsal üretimden elde etmeleri varsayımı gerçekçi değildir."	1,80
"Proje önerisi, Türkiye’nin en önemli yapısal sorunlarından biri olan göç olgusunu mikro düzeyde inceleyerek Trabzon ili genelinde göçe neden olan sosyo-ekonomik, demografik ve kültürel faktörlerin belirlenmesini ve göç haritasının çıkarılmasını amaçlamaktadır. Önerinin özel amacı, saha çalışması ile ildeki tüm idari birimler itibariyle mevcut işgücünün beşeri sermaye donanımı bakımından profilini çıkarmak ve böylece istihdamın sektörel dağılımını belirleyerek ildeki işsizlik sorununa ilişkin politika önerilerinde bulunma iddiasındadır. Öncelikle yazın taraması sınırlı yapılmış olduğundan, ilgili literatüre proje önerisinin katkısının ne olacağı anlaşılamamıştır. Neden Trabzon ilinin seçildiği, göç hareketleri daha fazla olan çevre illerden nasıl farklılaştığı proje önerisinde belirtilmemiştir. Öneride, ""göçün önüne geçilebilmesi için neler yapılması gerektiği"" ifadesi yer almaktadır. Göçün sorun olduğu zımni olarak kabul edilmekte, bunun refahı (en azından göç edenlerin, yoksa neden göç etsinler) arttırabileceği olgusu proje önerisinde yok sayılmaktadır.İstihdam politikalarının oluşturulması ve işsizlikle çok boyutlu mücadelede proje çıktılarının kullanılması gerçekçi görünmemektedir. Emek piyasası politikaları ile göç arasında nasıl bir ilişki kurulacağı proje önerisinde açık olarak ifade edilmemiştir.Özetle, yukarıda bahsedilen eksikliklerden ötürü proje önerisi özgün değeri düşük bulunmuştur. "	2,20
"Revize proje önerisinin konusu, Türkiye kapsamında sınırlı düzeyde yapılmış olan sosyal harcamalar ile istihdam arasındaki ilişkiyi irdelemeyi amaçlamaktadır. Bu açıdan proje önemli ve ilginç bir konuyu ele almaktadır. Çünkü bu alandaki mevcut yazında bu ilişki nitel ve nicel çalışmalar ile farklı ülke örneklerinde rapor edilmiş olmakla birlikte, Türkiye özelinde yapılmış çalışmalar genellikle belirli tür sosyal yardım programlarına odaklanmış (örneğin; Şartlı Nakit Transferleri, Yeşil Kart programı vb.) olduğundan araştırma konusunun farklılığı ve yeniliği içeren bir boyut taşıdığı değerlendirilmiştir. Önerinin özellikle iş gücüne katılımı %60’lara çekmeyi hedefleyen 10. Kalkınma Planı açısından politika yapıcılara önemli katkı sunma potansiyeli bulunmaktadır. Türkiye örneğinden hareketle istihdam ile sosyal yardımlar arasındaki ilişkileri sorgulayan niceliksel çalışmaların sınırlılığı göz önüne alındığında, çalışmanın özgün değeri bulunmaktadır. "	4,60
"Önerilen araştırma, ülkemizde satış ve hizmet alanlarında faaliyet gösteren küçük ve orta ölçekli işletmelerin insan kaynakları yönetimi politikalarının yöneticilerinin iç yönetim anlayışlarından nasıl etkilendiğini ve bu politikaların işletmenin hizmet iklimine ve kalitesine nasıl etki ettiğini incelemeyi amaçlamaktadır. Proje önerisi genel itibarıyla iyi yazılmış olmakla birlikte projenin özgün değerini zayıflatan bazı hususlar bulunmaktadır:Nesnel göstergelerle ankete dayalı ölçümlerin bir arada ele alınması, projenin önemli bir artısıdır. Ancak, KOBİ'lere odaklanan literatürün kullanılarak büyük bir şirketin bayilerinin hedefleniyor olması çelişki olmasa da bazı sakıncaları içerebilir. Projenin, bahsi geçen telekom firmasının genel müdürlüğünün ya da İK departmanının uygulamalarından bağımsız olarak, yalnızca bayilerdeki iklime odaklanıyor olması incelenecek sonuçlar bakımından bazı kısıtlar getirebilir. Öneriye bu iki etkinin de gözetileceği bazı düzeltmeler yapılabilir; bahsi geçen şirketin İK politikası mutlaka değerlendirmeye alınmalıdır. Örneğin özgün değerin 4. maddesinde bu araştırmanın tek bir şirkette uygulanmasının birçok faktörün kontrol edilmesine yardımcı olacağı ifade edilmiştir, ancak ana şirketin mağazalardaki süreçlere dâhil olmasının İKY açısından belirli bir homojenliğe yol açıp açmadığı anlaşılamamaktadır. Diğer bir ifade ile mağazaların ana şirketten bağımsız İKY politikası geliştirmesi noktasında mağazalara ne kadar özerklik verdikleri açık değildir. Projenin keşifsel olmayan kısmında kullanılacak ölçeklerle ilgili belirsizlik olduğu ve projede net bir araştırma modelinin ortaya konulamadığı görülmektedir. Ayrıca proje tespite yönelik olma izlenimi uyandırmaktadır. Bu da projenin özgün değerini azaltmaktadır. Projenin amaç ve hedeflerinden de bu durum anlaşılabilmektedir. Projede KOBİ’lerde İK uygulamaları benimseme oranın çok düşük olduğu vurgulanmıştır. Eğer İK uygulamaları çok düşükse projenin amaç ve hedef kısmında belirlenen 2.3.4. amaçlarına ulaşma imkanı ortadan kalkmaktadır. Vodafone gibi merkezi olarak belirlenen İK sistemlerinde etkilenmeyen bağımsız KOBİ’lere bu çalışmadan elde edilecek sonuçların genellenmesi güç olacaktır. Çalışmanın özgün değer kısmında KOBİ’lerde işletme sahipliğiyle yönetim anlayışı konusunda son zamanlarda bazı kuramların çıktığından bahsedilmiş ancak bu kuramlarla ilgili hiçbir kaynak verilmemiştir. Kuramların ne olduğundan bahsedilmemiştir. KOBİ lerde kavramsal ve görgül araştırma eksikliği var denmiş, 2004 tarihli tek bir kaynağa atıf yapılarak bu iddiada bulunulmuştur. Bu türden iddiaların güncel yazına dayandırılması uygun olacaktır. "	2,40
"Muhasebe mesleğindeki etik dışı davranışların nedenlerini Türkiye geneli için tespit etmeyi amaçlayan bu proje önerisinin özgün değerini olumsuz yönde etkileyen bazı hususlar aşağıda sıralanmıştır:1- Önerilen projede Türkiye’de bu konuda yapılmış olan bazı çalışmalar gözden kaçırılmıştır.2- Proje önerisinde cevaplayıcıların ankete cevap verirken etik sorun hususunda etiksel yargılamada bulunurken sosyal açıdan arzu edilen bir şekilde cevaplama durumları gerçek düşüncelerinden ziyade sosyal açıdan arzu edilen ideal cevabı işaretlemeleri riskini arttıracağı hususu yok sayılmıştır.3- Proje önerisinde muhasebe meslek mensuplarını hileye sevk eden nedenlerin tespiti ve hile risk profilinin çıkarılması planlanmaktadır. Projede literatürde (Cressey, 1973) muhasebe hilelerini etkileyen faktörler olarak gösterilen fırsatlar, motivasyon ve rasyonalizasyona ek olarak, muhasebe kültür değerleri, etik değerler ve kişilik faktörlerinin de hile nedeni olarak araştırılması öngörülmüştür. Cressey'e göre kişilerin hileye başvurması için belirlenen üç faktörün aynı anda geçerli olması gerekmektedir. Projede bu çalışma temel alınmasına rağmen bu koşuldan bahsedilmemiş ve özgünlük katkısı olarak gösterilen ve projede önerilen faktörlerin sisteme nasıl dahil edileceği açıklanmamıştır. 4- Araştırmacı “Yasal mevzuat” kriteri ile Hile Üçgeninin unsurlarından biri olan “Fırsatlar”ı eşleştirmiştir. Oysa yasal mevzuat tam anlamıyla fırsat anlamına gelmemektedir. Yasalarda boşluk olduğu ve bunun da hile yapılması için fırsat sağladığı iddiası gerçekçi değildir. Çünkü hile yapanların çoğu yasaya rağmen kural dışı işlem yaparak vergi kaçırmaktadır. Öte yandan hile sadece vergi kaçırmak için yapılmamakla birlikte sadece muhasebeci ile değil işletme yönetimi ile de ilgili bir sorundur. İşletme yöneticilerinin taleplerini yerine getirmek için kural dışı işler yapmak “fırsat”lardan dolayı değil baskıdan dolayı hile yapılması anlamına gelir. Fırsat deyimi burada özellikle işletmenin iç kontrol sistemindeki eksikliklerden yararlanmak suretiyle işletme yönetiminin bilgisi olmaksızın hile yapıp kişisel menfaat sağlamak anlamına gelir. Yani yönetim yeterine önlem almayarak ve bir kontrol ortamı oluşturmayarak tüm çalışanlara ve muhasebe personeline yolsuzluk yapma fırsatı sağlamış olur. Genelde bu tür hileli işlemler muhasebeciye çok fazla güvenen ve iş ilişkilerinde kontrolden ziyade güveni ön planda tutan yönetici ve patronların yol açtığı fırsatlardan kaynaklanmaktadır.Bu genel değerlendirmeler yanında ayrıca projenin özgün değerini kısıtlayan diğer hususlar aşağıda sıralanmıştır:Proje önerisi Türkiye’de muhasebe meslek grubunda çalışanların hileli işlemlere iten nedenleri tespit etmeği amaçlamaktadır. Bir önceki öneri ile karşılaştırıldığında Türkiye’de yapılan hile ile ilgili çalışmalar liste halinde verilmiş ve bu çalışmaların proje önerisinde belirtilen Türkiye’de muhasebe meslek grubunda çalışanları hilelere iten nedenleri araştırmadığı belirtilmiştir. Bununla birlikte daha önceki panel raporunda belirtilen, Türkiye’de bu konu ile ilgili yapılan bölgesel çalışmanın sonuçları irdelenmemiştir. Gelişmişlik endeksi en yüksek olan 12 ilde uygulanacak anketlerle elde edilecek sonuçların, bölgesel sonuçlardan ne kadar farklı olabileceği tartışılmamıştır. Projede önerilen anket yoluyla toplanacak olan verilerin proje önerisinde belirtilen ""hile risk profili""ni nasıl çıkartacağı konusu net olarak anlaşılamamaktadır. Çalışma kapsamında anket uygulanması planlanan binlerce meslek mensubunun hile yapıp yapmadığı bilinemediğinden anketten çıkan sonuçları hile davranışı ile doğrudan ilişkilendirmek mümkün olmayacaktır. Dolayısıyla projede önerilen konu muhasebe uygulamalarını kullanan tüm paydaşlar için yaşamsal önem taşımakla birlikte çalışmada anlatılan yöntemle çalışmanın hedefine nasıl ulaşılacağı konusu anlaşılamamaktadır. Proje önerisinde muhasebe işlemlerinde hileli davranışların sebepleri araştırılmak istenmektedir. Ancak anket çalışmasıyla bu konunun araştırılması, bu şekilde hassas bir konuda verilecek cevapların doğruluğunun şüpheli olması sebebiyle zorlaşmaktadır. Bu da projenin potansiyel sonuçlarının güvenilirliğini ve dolayısıyla da özgün değerini düşürmektedir.Yukarıda belirtilen hususlar çerçevesinde değerlendirildiğinde projenin özgün değerinin yetersiz olduğu düşünülmektedir."	1,00
"Önerilen projenin üç hedefi bulunmaktadır: OECD tarafından belirlenen yeşil büyüme göstergeleri ile ekonomik büyüme göstergeleri arasındaki etkileşimin Maki eşbütünleşme testi kullanılarak ekonometrik olarak incelenmesi; Türkiye için “yeşil büyüme endeksi” hesaplanması ve hesaplanan endeksin geleceğe yönelik tahminlerinin üç farklı teknik kullanılarak yapılması.  Ayrıca geliştirilen endeks daha sonraki yıllar için de güncellenerek oluşturulacak bir web sayfasında da yayımlanacaktır. Araştırmacılar OECD tarafından belirlenen genel bir çerçeve içinde Türkiye’ye özgü bir endeks oluşturacaklardır. Endeksi oluşturan göstergelere ilişkin veriler Çevre ve Şehircilik Bakanlığı tarafından temin edilecektir. Fakat burada var olan sorun bu endeksin oluşturulması için hâlihazırda yayımlanan verilerin yanısıra bazı yayımlanmayan verileri de içermesidir. Anlamlı bir endeks üretmek için mümkün olduğunca kapsayıcı olmak ve diğer endekslere göre daha iyi veri tabanları ile çalışmak gereklidir. Aksi halde var olan endekslerden farklı olmayacaktır. Proje önerisinde ekolojik, ekonomik ve sosyal göstergeler kullanılarak Türkiye’ye özgü bir endeks oluşturulması planlanmaktadır. Bu gerçekleşemediği takdirde projenin diğer kısımlarının var olan çalışmalardan farklı bir katkısı olmayacaktır. Ayrıca bu endeks hesabının hangi yıldan itibaren başlayacağı öneride belirtilmemiştir.OECD yeşil ekonomi göstergeleri ile ekonomik göstergeler arasındaki ilişkinin ampirik olarak ortaya konmasının projenin özgün değerine bir katkı sağlayamayacağı düşünülmektedir. Bununla birlikte sadece Türkiye için hesaplanmış olacak bir endeksin ekolojik denge ve küresel ısınmanın etkilerinin uluslararası boyutta ele alındığı bir ortamda diğer ülkelerle mukayese edilememesi de önemli bir eksikliktir. Önerilen projenin özgün değerinin ilk kez Türkiye için yeşil büyüme endeksinin hesaplanacak olması olduğu belirtilmektedir. Proje önerisinde Türkiye’nin ekonomik büyümesinin sınırlarının nasıl belirleneceği detaylı olarak tartışılmamıştır. Ayrıca, Türkiye'de ekonomik büyümenin sınırlarının belirlendiği çalışmalar olmadığı da iddia edilmektedir. Ancak, bu konuda yapılan çalışmalar literatürde bulunmaktadır. Özetle yukarıda bahsedilen nedenlerden ötürü proje önerisi bu haliyle özgün bulunmamıştır."	1,40
Bu çalışmanın temel amacı, Yaşam Memnuniyeti Anketi (YMA) 2013'ü kullanarak, il düzeyinde yaşam memnuniyetini belirleyen faktörleri ortaya çıkarmaktır. Daha sonraki aşamada, regresyon analizinin sonuçlarına göre iller sınıflandırılacak ve bu bilgiler Türkiye haritası üzerinde gösterilecektir. İlgili yazın dikkate alındığında, proje önerisi Türkiye’deki iller düzeyinde yaşam memnuniyet göstergelerine odaklanan ilk çalışma olma özelliğine sahiptir. Bu açılardan çalışmanın özgün değeri yüksektir. Ancak, projede önerilen yöntem ve açıklayıcı değişkenler ulusal ve uluslararası yazında pek çok kez farklı çalışmalarda kullanılmış, denenmiş modellerdir. Türkiye’ye dair özgünlüğün daha yoğun bir şekilde vurgulanması projeye katkı sağlayacaktır.	4,17
Önerilen projede Türkiye'de işsizlik oranını belirleyen faktörlerin iller düzeyinde derlenecek 2008-2013 dönemini kapsayan veriler kullanılarak uzamsal (spatial, mekansal) dinamik panel veri yöntem(ler)iyle tahmini konu edilmektedir. Ancak aşağıda yer alan nedenlerden ötürü proje önerisin özgün değerinin istenilen ölçüde olmadığı değerlendirilmiştir.Bu konuda farklı zaman dilimi için Türkiye illerinin istihdam/gelir yakınsamasını irdeleyen çalışmalar daha kapsamlı şekilde mevcuttur. Bu bağlamda proje önerisinin daha önce yapılmış çalışmaları farklı bir zaman dilimi için (2008-2013) tekrar etmesi dışında bir özgünlüğü bulunmamaktadır. Literatür çalışmasının daha yetkin ve eleştirel bir şekilde yapılmış olması ve önerilen projenin ne gibi yenilikler ortaya koyacağı hususu yeterince açık değildir.Proje önerisinde tahmin edilmesi öne sürülen modeller en baz modellerdir. Literatürde bu alanda öne sürülmüş yeni birçok model mevcuttur ve bunlar öneride tamamen göz ardı edilmiştir. Ayrıca öne sürülen modellerin hangi yöntemle tahmin edileceği hangi değişkenlerin modele dahil edileceği yeterince açıklanmamıştır. Proje önerisi ciddi yöntemsel sorunlar içermektedir: Projenin 2008-2013 yılları için yapılacağı ifade edilmiştir. Ancak Türkiye’nin bu yıllar için il bazında GSYİH verisi bulunmamaktadır. Modelde bahsedilen bazı değişkenlerin nasıl tanımladığına ve nasıl temin edileceğine ilişkin bilgiler net olarak yer almamaktadır (göç, nüfus vb.). Modelde hep ikili komşuluk matriksleri kullanılacağı iddia edilmekte ama nedeni ve/veya nedenleri sunulmamaktadır. Kale, vezir ve fil komşuluk matrikslerinin Türkiye haritası bağlamında kullanılması pek mümkün değildir. Proje önerisinde yer alan Moran I istatistiği kesit analizi için kullanılan versiyon olup panel versiyonu değildir. Proje önerisinde SAR olarak anlatılan model aslında SEM modelidir. Ayrıca WALD testi LR testidir. 6 yıl için yapılacak panel birim kök testi sonucunda ne beklenmektedir, belirtilmemiştir. Tahmin edilecek panel modelinin spesifikasyonu da net değildir. Proje önerisinde veri kısıtı ile ilgili karşılaşılacak sorunlardan dolayı önerilen B planı (düzey 2 verilerinin kullanılması) proje önerisinin özgün değerini ortadan kaldırmaktadır. 	1,80
"Proje gerek Türkiye, gerekse AB eski ve yeni üyeleri ile bir aday ülke arasında sağlık harcamaları açısından yakınsama olup olmadığını test etmeye yöneliktir. Projede kullanılacak yöntem, Philips ve Sul'un (2007) tarihli makalesindeki tüm ve kulüp yakınsama testidir.Proje kullanacağı veri ve yöntem konusunda yetkindir. Ancak projenin amacı yeterince anlatılmamıştır. Öncelikle sağlık gibi önemli bir etmenin iktisadi içeriği belirtilmemiştir. Sağlık, eğitimle birlikte, beşeri sermayenin en önemli katmanıdır. Kişilerin yaşamı olduğu kadar ülke ekonomisinin geleceği açısından da son derece önemlidir. Dolayısıyla sağlık üzerine yapılacak bir çalışmada, sağlık harcamaları ve sağlığa ayrılan kaynakların yanında, sağlık çıktıları üzerine bir araştırma da beklenirdi. Çocuk ölümleri, beklenen yaşam süresi gibi değişkenler sağlık harcamalarının etkinliğini gösterebilir ve genellikle beşeri sermayenin göstergeleri olarak kullanılır. Proje, belli bir yöntem kullanarak belli veri setinden bazı istatistiki sonuçlar çıkarmak yerine, sağlık göstergelerinin bölgesel ve ülkeler arası dağılımını ortaya koymayı amaçlamış olsa çok daha ilginç ve özgün değeri daha yüksek olan bir proje ortaya çıkabilirdi. Bunun dışında sağlık göstergelerini (ve bunların yakınsamasını) belirleyen başka faktörler de olabilir. Örneğin annelik yaşı, annenin eğitim durumu, aile yapısı gibi kişisel faktörlerin yanında, bölgedeki siyasi ve ekonomik istikrar, ulaşım imkânları, istihdam imkânları gibi daha makro etkenler de sağlık göstergelerini (ve bunların yakınsamasını) etkileyebilir.Proje önerisinin özgün değer taşıdığı düşünülebilecek kısmı, projede gerçekleştirilmesi planlanan ""... öncelikle, örneklem ülkelerinin sağlık sektörleri detaylı bir şekilde incelenecektir. Sektörlere yönelik yapısal reform süreçlerinin tarihsel gelişimi ele alınacaktır..."" bölümüdür. Projenin bu kısmı öneride özgün değer olarak sunulan ""sağlık harcamalarında hem de fiziksel kapasitede gerçekleştirilen önemli artışların bölgeler arasında dengeli dağılıp dağılmadığı ve söz konusu kaynaklarda bölgeler arası yakınsamanın olup olmadığını araştırmak politika yapıcılar için önemlidir"" vurgusunu destekleyebilir. Ancak projede gerçekleştirilmesi planlan ""kaynak yakınsama""sı analizlerinin nasıl bir özgün değer taşıdığı, politika yapıcılar için ne gibi bilgiler sunabileceği konularına proje önerisinde yeterince yer verilmemiştir.Proje önerisinin özgün değeri olarak vurgulan ""sağlık harcamaları değil, sağlığa ayrılan kaynak üzerinden yapılacak yakınsama analizinin"" teorik olarak nasıl bir çerçeveye oturduğu muğlaktır. Sağlık harcamaları/gelir ilişkisi üzerinden bir yakınsama analizi büyüme literatürü ile desteklenirken bir politika değişkeni olarak sağlığa ayrılan kaynakların nasıl bir teorik yapıdan beslendiğinin açıklanması oldukça önemlidir; ancak proje önerisinde bu bağlantı yer almamaktadır. Sonuç olarak revize edilen proje önerisi en genel hali ile oldukça önemli ve ilginç bir konuyu ele almakla birlikte, bu alanda sorulabilecek pek çok soruyu (sağlığa ayrılan kaynak/büyüme ilişkisi, sağlığa ayrılan kaynak/kişisel harcama ilişkisi, sağlığa ayrılan kaynak/sağlık çıktıları farklılaşması...) göz ardı etmekte ve oldukça standart bir metodun sağlığa ayrılan kaynak verileri üzerinden uygulamasını önermektedir. Dolasıyla sorulacak ilave sorular ve araştırma konularıyla projenin daha özgün değeri yüksek hale getirilmesi mümkündür."	3,00
"Proje önerisi İŞKUR için iş eşleştirme modeli geliştirmeyi hedeflemektedir. Bunu, kuruma iş başvurusu yapan kişilerin istatistiksel olarak işe yerleşme süreleri ve istihdam edilebilirlik olasılıklarının çıkarılması yoluyla yapmayı öngörmektedir. İstihdam edilebilirlikte ve istihdama geçişte önemli rol oynayan bireye has değişkenlerin kestirilmesi (estimation) hedeflenmiştir. Böylelikle sektörler bazında kestirilen modelleri tahminler (prediction) üretmekte kullanmak suretiyle, yeni başvuranlara daha sağlıklı bir danışmanlık hizmeti verilmesini sağlayacak bir ""Karar Destek Sistemi"" oluşturulması amaçlanmıştır. Bu sistem çalıştığında iş arayan kişinin özelliklerini eldeki modele girmek suretiyle sektörlere göre iş bulma süreleri tahmin edilebilecek ve kişi en hızlı iş bulabileceği sektöre yönlendirilecektir.  Eğer tahminler kişinin uzun süre işsiz kalmaya aday olduğuna işaret ediyorsa kişinin istihdam edilebilirliğinin artırılması için İŞKUR'un yönettiği eğitim programlarına, meslek kurslarına yönlendirilecek ve gözle görülebilir/ölçülebilir sorunların ortadan kaldırılması sağlanacaktır. Proje önerisinde hedeflenen iş eşleştirme programının geliştirilmesi bu yönüyle özgündür. Öte yandan önerilenlerin yapılmasının önünde epeyce engel bulunmaktadır ve bunların aşılabilirliği projede yeterince kanıtlanmamıştır. Yazın taramasında iş arama (search)/eşleşme (matching) literatürüne kapsamlı bir şekilde yer verilmiş, ancak projede yapılacakları destekleyen literatür hızlıca geçilmiş, hatta neredeyse projenin bu konudaki ilk çalışma olduğu iddia edilmiştir. Ne var ki proje başvurusunda ifade edilen proje önerisine benzer bir ""modelleme çalışması bilindiği kadarıyla mevcut değildir"" ifadesi yanlıştır. Projede önerilen yöntem ""worker profiling system"" ismiyle anılmakta ve çeşitli ülkelerde kullanılmaktadır. Bu sisteme dair ve sistemin değerlendirilmesine yönelik de çok sayıda çalışma mevcuttur. Bunların bir kısmı aşağıda verilmiştir.Design of the Worker Profiling and Reemployment, Services System and Evaluation in Michigan, Randall W. Eberts, W.E. ,Christopher J. O'Leary, Upjohn Institute Working Paper No. 96-41Evaluating the Worker Profiling and Reemployment Services System Using a Regression Discontinuity Approach, Dan A. Black, Jose Galdo and Jeffrey A. Smith, The American Economic Review, Vol. 97, No. 2 (May, 2007), pp. 104-107Matching unemployed and vacancies at the public employment Office, Jan C, Empirical Economics, 1994, Volume 19, Issue 1, pp 37-54 İŞKUR verilerinin kullanılamadığı durumda (Öneride verilerin ulaşılabilirliği konusunda İŞKUR ile görüşüldüğü belirtilmiştir. Ancak verinin kalitesi, tahmin yapmaya yeterli varyasyon olup olmadığı, tahmin sürecinde kritik olan değişkenlerin eksikliği gibi konularda yeterli bilgi bulunmamaktadır.) TÜİK Hanehalkı İşgücü Anketleri'nin kullanılacağı belirtilmiştir. Bu durumda proje konusu tamamen değişmekte ve İŞKUR için bir iş eşleştirme modeli oluşturulmasından istihdam edilmenin birey düzeyinde belirleyenlerinin araştırılmasına dönüşmektedir. Bu çerçevede, bahsi geçen veri setleri kullanılarak istihdam edilip/edilememenin belirleyenleri mevcut literatürde sık çalışılmış bir konudur. Dolayısıyla projenin bu bağlamda özgün değer taşıdığını söylemek mümkün değildir.İŞKUR ve benzeri kurumların topladığı işsizlik verilerinin HİA ve benzeri anketler üzerinden toplananlardan çok farklı olduğunu belirtmekte de fayda vardır. İktisat yazınındaki kuramların sınanması, ya da bu kuramlar kullanılarak kestirim yapılabilmesi için gereken şartlar İŞKUR verilerinde olmayabilir. Proje teklifinde bu konu üzerinde hiç durulmamış olması önemli bir eksiklik olarak görülmektedir. Burada yapılması gereken veri setinin temel özelliklerin anlaşılması, eldeki problemi cevaplamada uygunluğunun sınanmasıdır. Elbette ki veriyi görmeden önce, analizlerde kullanılıp kullanılamayacağını kestirmek zordur. Ancak yöntem bölümünde böyle bir riskten bahsedilmesi ve alternatifi olarak da TÜİK verilerini kullanmaktan bahsetmek projenin özgün değeri ile çelişmektedir. "	2,60
Önerilen revize proje Türkiye'de son yıllarda gözlenen ihracat artışında ürün kalitesinin rolünü araştırmayı amaçlamaktadır. Ayrıca ihracat kalitesindeki artışın, ulaştırma ve haberleşme maliyetlerindeki düşüşten olumlu etkileneceği hipotezi altında, hem hizmet hem de mal ihracatçısı olan firmalarda kalite artışının diğer firmalara göre daha önemli olup olmadığı test edilecektir. Proje önerisi kuramsal bir katkı sağlamamakta, yeni bir yöntem geliştirmekten ziyade var olan bir yöntemi Türkiye örneğine uygulamaktadır. Projede sorulan soruların her ikisi de Türkiye için bu kapsamda ve zengin mikro veri kullanılarak daha önce araştırılmamış konulardır. Bu açıdan proje önerisinin özgün değer potansiyeli bulunmaktadır.Önerilen projenin, proje yürütücüsü ve araştırmacısının 2013-2014 yılında TED Üniversitesi Bilimsel Araştırmalar Projesi (BAP) kapsamında gerçekleştirdikleri “Services Trade and Product Quality” başlıklı projeden içerik olarak ne yönde farklılaştığı yeni öneride belirtildiğinden bu konudaki belirsizlik ortadan kalkmıştır.	3,50
"Proje önerisinin amaçları Türkiye bağlamında, hanehalkı tasarruflarının demografik ve sosyo-ekonomik belirleyicilerini, tasarruf araçlarını ve bölgeler arasında ve zaman içinde bu davranışların değişip değişmediğini mikroekonometrik yöntemlerle incelemektir. Çalışmanın veri kaynağını TÜİK'in yıllık bazda yürüttüğü Hanehalkı Bütçe Anketleri (HBA) oluşturmaktadır. Bu anket hanehalkı tasarruf bilgisini sorgulamamakla birlikte aylık gelir ve tüketim dengesinden tasarrufa ulaşmak mümkündür. Çalışmanın özgün değerini bölgesel düzeyde tasarrufların ve tasarruf eğilimlerinin belirlenmesi oluşturmaktadır. Ancak kullanılması planlanan Bütçe Anketlerinde bölgesel düzeyde hanehalkı tasarruf bilgisi yer almadığı gibi bu değişkeni yaratmak da mümkün değildir. 2003 yılı dışındaki Bütçe Anketleri NUTS2 düzeyinde bağımsız tahmin vermeye elverişli değildir. Ancak üç yıllık Bütçe Anket verilerinin birleştirilmesiyle NUTS2 düzeyinde hanehalkı tüketim harcamalarını analiz etmek mümkündür. Birleştirilmiş veride (projede A-tipi veri olarak geçen ve TÜİK bölge ofislerinde çalışılması koşuluyla araştırmacılara açılan veri) hane geliri bilgisi yer almamaktadır. Dolayısıyla, hane tasarruflarını bölgesel bazda oluşturmak mümkün değildir. Araştırmacıların aldıklarını söyledikleri izin belgesi proje dokümanları arasında yer almamaktadır. Öte yandan, bölgesel veriden (tüketim harcamaları için dahi) 26 bölge için kır/kent ayırımına gitmek mümkün değildir. Kır/kent bilgisi veride yer almakla birlikte verinin yapısı gereği bölge bazında kır ve kent için bağımsız tahmin üretilememektedir. Çalışmanın bir başka özgün değerini oluşturan hanehalkı finansal tercihleri bilgisi TÜİK tarafından toplanmakla beraber, bu veri kullanıcılarla paylaşılmamaktadır. Özel izinle bu verinin alınması durumunda bile proje önerisinde belirtilen çalışmaların yapılabilmesi güç görünmektedir. Bunun nedeni bu sorunun sadece evet/hayır şeklinde cevaplanması, miktar belirtilmemesidir. Bu noktada bu soruya olumlu cevap veren hanehalkı sayısının oldukça düşük olduğunun da belirtilmesi gerekir. Araştırmacılar yapılacak analizlerde küçük hücre sorunu ile karşı karşıya kalabileceklerdir.  Bölge ayırıma gitmeden yıllık bazda tasarrufları incelemek mümkündür. Ancak proje dokümanında da belirtildiği gibi bunu yapan çalışmalar mevcuttur. Sentetik panel tekniği de bu alanda sıklıkla başvurulan bir tekniktir. Dolayısıyla, önerilen projenin uluslararası yazına katkısı yöntem açısından da sınırlı olacaktır. Çalışmanın bu belirtilen özgün değerini azaltan bir başka önemli husus da ana ve alt araştırma sorularının belirgin bir şekilde ortaya konmamasıdır. Daha açık bir ifadeyle, Türkiye'de son on yılda meydana gelen demografik, ekonomik ve sosyal değişimlerin hangi kanallar yoluyla tasarruf davranışlarını etkilediği öneride açıklanmamaktadır. Benzer bir durum, aynı dönemdeki kamu politikalarının değerlendirmesi için geçerlidir. ""Acaba hangi kamu politikaları tasarruf davranışlarının yıllara ve bölgelere göre değişmesine sebep oldu?"" gibi araştırma/değerlendirme soruları proje önerisinde yer almamaktadır.Ayrıca proje önerisinde bahsedilen yöntemin de eksiklikleri bulunmaktadır. Bu durum özgün değeri de sınırlamaktadır. "	1,50
"Uluslararası ticaret teorilerinin ve alanda uygulanan iktisadi politikalarının kontrollü laboratuvar deneyleri kullanılarak test edilmesi iktisat literatürü ve ""nitelikli"" sonuç verecek politikaların tasarlanması açısından önemlidir. Noussair vd. (1997) deneysel metodoloji kullanarak uluslararası ticaret teorisini test eden literatürdeki ilk çalışmalardan biridir. Bu çalışma, karşılaştırmalı üstünlükler teoreminin yanısıra iki ülkeli-iki mallı-iki üretim faktörlü (2x2x2) modelin çerçevesini tekrar eden tretman içermektedir. Önerilen projenin Noussair vd. (1997) çalışmasından farkı ve üzerine ne katacağı öneriden anlaşılamamaktadır. Bu durum proje önerisinin özgün değerini belirsizleştirmektedir."	2,75
Projede yapısal kırılmalara izin veren ve bunları kademeli olarak ele alan yeni bir panel birim kök testinin geliştirilmesi amaçlanmaktadır. Proje önerisinde de belirtildiği gibi, yatay-kesit boyutu olmayan pür zaman serilerinde yumuşak kırılmaların düşük frekans bileşenlerinden oluşan Fourier açılımıyla modellendiği birim kök testleri bulunmaktadır. Önerilen projede bu testlerin panel veri setlerine genişletilmesi hedeflenmektedir. Projede önerilen kırılmaların modellenmesinde esnek Fourier dönüştürmesinin kullanılacağı yeni bir panel birim kök testinin geliştirilmesi özgün değer açısından literatüre katkı yapma potansiyeline sahiptir. Ancak Lee vd. (2013) hâlihazırda önerilen teste benzer bir test geliştirmiştir. Lee vd. (2013)’nin geliştirdiği yaklaşımda, projede önerildiği gibi, kırılmalar esnek Fourier dönüştürmesi ile ele alınmakta ve kesitler-arası bağımlılık Pesaran testlerinde olduğu gibi (çoklu) faktör yaklaşımıyla modellenmektedir. Bahsi geçen çalışma proje önerisinin literatür taraması kısmında yer almamaktadır. Bu nedenle önerilen test yaklaşımının bu teste göre üstünlüklerinin ne olduğu/olacağı açık değildir. Özetle proje önerisinin özgün değerinin sınırlı olacağı düşünülmektedir. Bknz. Lee, C., J.L. Wuy, ve L. Yang (2013) “A Simple Panel Unit Root Test with Smooth Breaks in the Presence of a Multifactor Error Structure”, Working Paper http://papers.ssrn.com/sol3/papers.cfm?abstract_id=2327962, erişim tarihi: 8.5.2015	2,20
Bu proje önerisi iki konu üzerinde odaklanmaktadır:1. Tüketici davranışlarının açıklanması hedeflenmektedir. Burada özellikle statü kaygısı ile tüketim davranışları arasındaki ilişkinin mercek altına alınacağı belirtilmiştir.2. Statü kaygısını belirleyen unsurların tespit edilmesi amaçlanmaktadır.Proje önerisinde her iki araştırma sorusuna cevap olarak aynı unsurlar gösterilmektedir. Bu da tanılama (identification) sorunu doğurmaktadır. Bu sorunun nasıl aşılacağı proje önerisinde anlatılmamaktadır. Proje önerisinde daha önce yürütücü tarafından gerçekleştirilmiş “Why Do We Care About Having More than Others? Socioeconomic Determinants of Positional Concerns in Different Domains” isimli çalışmanın genişletilmiş bir şekli olduğu vurgulanmaktadır. Ancak önerilen projede önceki çalışmadaki kısıtlar nedeniyle ortaya çıkan eksikliklerinin giderilmesinin de mümkün olacağı belirtilmiş fakat bu kısıtların ve gidermeye yönelik eylemlerin neler olduğuna/olacağına dair bilgilere yeterince yer verilmemiştir.Ayrıca proje önerisinde statü mallarının neler olduğu veya bu malların belirlenmesinde izlenecek yönteme ilişkin bilgiye yer verilmemiştir. Dolayısıyla statü kaygısının tüketim davranışları üzerindeki olası etkilerinin incelenmesinde hangi tür bir sınıflandırmaya gidileceği açık değildir.Belirtilen konunun ampirik bir çerçevede inceleneceği belirtilmektedir. Bu yüzden, ampirik çerçeve ile ilgili yöntem bölümünde belirtilen hususlar çalışmanın özgün değerini kısıtlamaktadır. 	2,50
Proje önerisinin amacı, Türkiye'de yerli üretimin stratejik önemini anlamak ve 2023 vizyonu çerçevesinde yerli teknoloji odaklı bir sanayi politikası oluşumuna katkı sağlamak olarak belirtilmiştir. Konunun çok önemli olduğu düşünülmesine rağmen, proje önerisinde bir araştırma sorusu/hipotez bulunmamaktadır. Türkiye'de teknolojik üretim ile ilgili olarak ne tür sorunlar yaşandığı ya da yaşanmakta olduğuna dair bir iddia dillendirilmemiş, yazında var olan açıklamaların neler olduğu, bunların nasıl sınanacağından bahsedilmemiştir. Türkiye iktisadi kalkınmasına yönelik bu kadar geniş kapsamlı bir konunun bir proje sınırlarının içerisinde belirtilen yöntem kullanılarak tamamlanması kuşkuludur.  	1,60
"Revize edilerek tekrar sunulan proje önerisinin amacı İzmir, Çanakkale ve Aydın illerinde hane halkı gıda güvencesi düzeylerinin ölçülmesi ve gıda güvence düzeyleri üzerinde etkili olan faktörleri belirlemektir. Bu konu ile ilgili daha önce kapsamlı bir saha çalışmasının yapılmaması ve ilgili modülün Türkiye’ye uygulanacak olması açısından proje önerisinin özgün değer potansiyeli bulunmaktadır. Proje önerisinde USDA anketinin uygulanacağı belirtilmektedir. Ancak, gıda güvencesi konusunda diğer uygulanan olası alternatiflerden hiç bahsedilmemesi araştırmanın potansiyelini düşürmektedir. USDA anketinin alternatif ölçeklere göre üstünlüğü proje önerisinde ortaya konulmamıştır.Gıda güvence kavramının neden ""kır""la sınırlı tutulduğunun açıklamasına rastlanılmamıştır. Gıda güvencesi konusunda yazın taraması kısıtlı tutulmuş, özellikle IFPRI'nin yayınları, sitesi kapsam dışı kalmıştır. Eğer proje önerisi sadece kırsal alanda uygulanacaksa, genel kabul görmüş bir kır tanımından (OECD, TÜİK vb.) yola çıkarak araştırma alanının kurgulanması kavram kargaşasını ortadan kaldıracaktır. Bir başka alternatif de kır tanımından vazgeçerek anketin hane halkı düzeyinde uygulanması olabilir.Araştırmada dikkate alınabilecek ikincil verilere ilişkin bilgiye (TÜİK-HHTH) sadece yaygın etki tablosunda rastlanılması bu konuda soru işareti oluşturmaktadır.Ayrıca proje önerisinde bahsedilen anket Türkiye’de Adana için uygulanmıştır (Bknz; Esturk, O. Ve Oren, M.N, 2014). Projenin literatür araştırması bölümü düzenli olmasına karşılık, güncel literatürün azlığı dikkati çekmektedir."	3,40
Proje konusu esasen, kadın istihdamını arttırmaya yönelik uygulanan bir programın iktisadi etkisinin analizi gibi önemli ve güncel bir konudur. Ancak söz konusu proje önerisi daha önce iki kez sunulmuş, çeşitli eksiklikleri nedeniyle desteklenmesi mümkün olmamıştır. Revize öneri incelendiğinde daha önceden eksikliği belirtilen hususlarda yeterince iyileşme yapılmadığı, eksikliklerin yeterince giderilmediği görülmektedir. 	2,00
"Proje, neoklasik yaklaşıma göre kurgulanmış Dinamik Stokastik Genel Denge Modellerinin (DSGM) 2008-2009 küresel krizini tahmin etmekte yetersiz kalmalarından yola çıkarak ekonominin finansal ve finansal olmayan kesimlerini birlikte ele alan Sistem Dinamikleri yaklaşımına bağlı olarak makroekonomik değişkenleri öngörebilecek bir ""erken uyarı sistemini"" kurmayı önermektedir. Bu yaklaşıma göre bankacılık sistemin yarattığı parasal büyüklükler de modelde dışsal olarak değil, içsel olarak ele alınacaktır.Türkiye gibi finansal kırılganlıklar, kredi miktarındaki son yıllarda gözlemlenen büyümeler, ekonomik büyümenin dış fonlara olan bağımlılığı ve özel sektörün de dış borçluluğu göz önüne alındığında, böyle bir modelin Türkiye için kurgulanması politika yapıcıların ""alet kutusuna"" yeni bir alet sunma fırsatını verecektir. Bu açılardan bakılınca projenin özgün değeri vardır.Bununla birlikte proje önerisinde özgün değer olarak ortaya konan “erken uyarı sistemi”nin standart teoriye göre nasıl bir üstünlük sağladığı, bu önerinin test edilebilirliği gibi noktalara değinilmemesi de eksiklik olarak nitelendirilmektedir."	3,80
Proje, eğitim dili İngilizce olan iktisat lisans programlarından mezun olmanın iş bulma, ücretler ve göç eğilimi üzerindeki etkisini saha çalışması yoluyla elde edilecek verileri kullanarak analiz etmeyi amaçlamaktadır. Genel olarak, gerek ulusal gerekse uluslararası literatürde bir örneğinin bulunmaması nedeniyle proje özgün değer taşımaktadır. Özellikle, geriye dönük anket uygulaması sayesinde genç işgücünün istihdam durumunun dinamik analizinin yapılabilecek olması önemli politika önermeleri yapılabilmesini sağlayacaktır. Birden çok noktada homojen varsayılabilecek (şehir, okul, bölüm gibi) bir örneklemde, iki lisans programından elde edilecek zengin bir veri setinin elde edilmesi önemlidir. Proje kapsamında elde edilecek veri setinin ayrıca İngilizce/Türkçe eğitim veren lisans programlarından mezun olmanın özel sektör/kamu sektöründe istihdam edilme olasılıkları gibi farklı araştırma sorularına imkan vermesi, projenin özgün değerine katkı yapan diğer bir faktör olarak görülebilir. Ancak, bir diğer önemli özgün değer unsuru olarak belirtilen lisans eğitiminin İngilizce olmasının iş gücüne giriş zamanı ve ücret etkisinin ölçülmesi, çok açık bir şekilde “içsellik” sorunu ile karşı karşıyadır. Anadolu Üniversitesi iktisat programlarının İngilizce bölümü, diğer benzer şekildeki iki dilde de lisans programı sunan üniversitelerde olduğu gibi daha yüksek puandan öğrenci almaktadır. Kaldı ki mezun öğrencilerin lise eğitimleri ve dil bilgileri de toplanacak veriler arasındadır. Bu durumda İngilizce lisans programının daha “kaliteli” olmasından kaynaklı etki, ile bu bölüme isteyerek ve seçerek giren daha “yetenekli” öğrenciler olmasından kaynaklı etkiyi ayrıştırmak güç olacaktır. Ancak yine de İngilizce lisans etkisinin önemli olduğunu istatistiksel olarak sunmanın bir katkı olduğu tartışılabilir, fakat bunun saf bir etki olmadığını bilmekte fayda vardır. Bu anlamda proje önerisinin bunu betimsel raporlamak istemesi anlaşılabilir olmakla birlikte, nedensel kanal araştırılmadığı takdirde önerinin bu ikinci özgün unsur olarak öne sürdüğü değer zayıflamaktadır. Diğer yandan, kavramsal olarak yabancı dilde eğitimin niçin önemli olabileceğine dair de bir açıklama, teorik bir katkı söz konusu değildir.	3,80
İktisatçıların kayıt dışılık olgusu nedeniyle oluşabilecek bireysel ve kamusal zararlara önem verdikleri ve konunun Türkiye için önemi bilinmektedir. Türkiye verileri ile (genelde sosyal güvenlik sistemine dahil olmamak şeklinde tanımlanan) kayıt dışılık üzerine yapılan çalışmaların çok büyük bir çoğunluğu ücretli çalışanlara yöneliktir.  Bu proje ücret dışı çalışanlardaki kayıt dışılığın mutlak sayı ve istihdam içindeki oran olarak önemine işaret etmekte ve projenin ilk iki ayağında bu kesime odaklanmaktadır.  Üçüncü ayakta ise kayıtlı olarak çalışanlara asgari ücret ödemek suretiyle yapılan eksik bildirimlerin rastlanma sıklığı ve meblağ olarak tahmini hedeflenmektedir.      Projenin her üç ayağı da özgün katkılar içermektedir. Birinci ayak:  Ücretli çalışanların alt grupları (kendi hesabına, ücretsiz aile işçisi ve işveren) için ayrı ayrı, gereğinde tarım/tarım dışı ayrımında kayıtlı/kayıtsız tercihi incelenecek, betimleyici tekniklerle örüntüler ortaya konacak, gerektiğinde ekonometrik tekniklerle gözlenebilir değişkenlerle konumlar arasında (kayıtlı/kayıtlı değil) bağlantılar kurulacaktır.  Bu amaca dönük olarak HİA (2000-2013) ve GYKA (2006-2012) kesit verileri kullanılacak, zaman içindeki değişimler incelenecektir.  Bu iki anketin örnekleme kurgularının farklı olması iki ayrı veri seti üzerinden karşılaştırma yapmayı yararlı kılan bir unsurdur.  Yukarıda anılan alt gruplar açısından kayıtlı olmanın getirisi/götürüsü farklılıklar gösterebileceğinden ayrı ayrı çalışılmaları mantıklıdır.  Ancak getiri/götürü hesabını yapan birimin ne olması gerektiği öneride açığa kavuşturulmamıştır.  Örneğin ücretsiz aile çalışanları bu kararı kendileri mi vermekte, yoksa karar aile işletmesinin sahibi konumundaki kişinin kararı mıdır?  Verilerde hem bireysel, hem de hanehalkı özellikleri görülebilmesi nedeniyle çalışmanın karar biriminin hangisi olduğu konusunda bulgulara ulaşması beklenir.           İkinci ayakta yine ücret dışı çalışanlar arasında GYKA panel verileri üzerinden kayıtlı/kayıt dışı konumlar arası geçişler incelenecektir.  Öneride bu tür geçişlerin arkasındaki olası nedenlerden bahsedilmemiş olmakla beraber, getiri/götürü hesabının ekonomik konjonktürdeki dalgalanmaların yarattığı şoklar nedeniyle yıldan yıla farklı sonuçları olması mümkündür.  Karar birimlerinin (birey, aile, geniş aile) bu şokları idare imkanları farklılıklar gösterebilir.  Örneğin büyük işverenler muhtemelen şoklardan etkilenmeyecek ve konumlarını değiştirmeyeceklerdir.  GYKA örnek boyutları ve kimi alt grupların küçük olması nedeniyle bu ayakta zorluklar yaşanacağı değerlendirilmektedir (Bkz. Tansel ve Kan (2012b) Tablo 1'de kendi hesabına çalışanlar ve işverenler için verilen sayılar).  Yine de zaman içindeki değişiklikler üzerinden örüntülerde farklılıklar olup olmadığının belgelenmesi yararlı olacaktır.  Projenin bu ayağına ücretli çalışanların katılması kayıt dışı istihdamın dinamiklerinin anlaşılmasına daha da önemli katkılar sağlayacaktır.     Üçüncü ayakta firmalar tarafından asgari ücretli olarak çalıştığı bildirilen bireylerin ücretlerinde eksik bildirim durumunun varlığı ve yaygınlığı araştırılacaktır.  Bu amaçla hanehalkı tarafından derlenen HİA ve firma tarafından derlenen Kazanç Yapısı Anketi (KYA) kullanılacaktır.  Kullanılacak yönteme ilişkin çekinceler olmakla birlikte eksik bildirimin oldukça önemli bir konu olmasından yola çıkarak, araştırılmasının özgün değer yaratabileceği düşünülmektedir. 	3,80
Proje önerisi, kadın ve erkek arasındaki duygusal ilişkilerde, erkeklerin kadınlara uyguladığı farklı şiddet biçimlerinin nedenlerinin araştırma, çözüm yolları geliştirilmesi ve gelecek neslin konuya eğiliminin belirlenmesi amacını taşımaktadır. Önerinin daha önce Türkiye genelinde yapılan kadına yönelik şiddet araştırmalarından farklı olarak ele aldığı iki konu, proje önerisinin özgünlüğü açısından önemlidir. Birincisi, birçok araştırmada olduğu gibi sadece kadınlardan bilgi elde edilmesini hedefleyen bir yaklaşım yerine, erkekler ile de görüşülmesi önerilmektedir. Erkeklerin kadına yönelik şiddetin nedenlerine ve önlenmesine ilişkin görüşlerinin öğrenilmesi önemli bir veri kaynağı oluşturacaktır. İkincisi ise ergenlerin kadına yönelik şiddete yaklaşımları konusunda bilgi elde edilmesidir.	4,00
Bu araştırma projesinin amacı, veri zarflama analizi (VZA) kullanarak NBA basketbol oyuncularının performansını belirlemektir. Bir önceki panel raporunda da belirtildiği üzere yürütücünün 2014 yılında “International Journal of Sport Management, Recreation & Tourism” dergisinde yayımlanan “Determining the Players’ Efficiency in NBA: Some Economic and Managerial Results” başlıklı makalesi önerilen proje konusu ile son derece yakın benzerlikler göstermektedir. Her ne kadar proje yürütücüsü Değişiklik Bildirim Formu’nda bu önerinin farklı olduğunu iddia etse de bu proje ile getirilen yöntemsel değişiklik özgün değere ilave bir katkı sağlamadığı düşünülmektedir. 	1,75
"Proje önerisinde, projenin henüz tamamlanmamış ""Gelişmiş OECD Ülkelerinde Nüfus Yaşlanmasının Boyutu ve Zamanlaması ve Kuzey-Güney Ticaret Çeşitlendirmesi Stratejileri: Türkiye Perspektifi"" (111K489) başlıklı projenin devamı niteliğinde olduğu vurgulanmaktadır. Temel olarak projede öncelikle bir önceki projede gerçekleştirilen yaşa göre üretim/tüketim dinamiklerinin cinsiyete göre yeniden üretilmesi planlanmaktadır. Ardından bu hesaplara zaman kullanım anketleri verisinin eklenmesi ile ulusal zaman transfer hesaplarının oluşturulması planlanmaktadır.Proje önerisi devam niteliğinden dolayı tek başına ancak kısmi bir özgün değer taşısa da devam etmekte olan ve pek çok ülkeyi kapsayan bir uluslararası projenin de parçası olması açısından önemli olarak değerlendirilmektedir. Proje önerisinde özgün değer olarak ""TÜİK zaman kullanımı ve hane halkı işgücü ve gelir anketlerinden yola çıkarak Türkiye için zaman kullanımının değerinin hesaplanarak milli gelire eklenmesi ve buna göre yaşa ve cinsiyete dayalı en gerçekçi ve kapsayıcı gelir ve tüketim profillerini kurma amacı"" vurgulanmakta, projenin Türkiye için bir ilk olacağı tespiti yapılmaktadır. Ancak proje önerisinde yer alan analizleri farklı bir vurgu (yoksulluk) altında da olsa kısmen gerçekleştiren ve zaman kullanım değerlerini hesaplayarak cinsiyete dayalı üretim/tüketim profilleri ortaya koyan çalışmalar mevcuttur.  Ayrıca proje önerisinde aşağıda yer alan çalışmalara yer verilmesi yerinde olacaktır. (Cilasun, S. M., Kırdar, M. G., 2013. ""Household Structure and Household Income and Its Components Over The Life-Cycle in Turkey,"" Iktisat Isletme ve Finans, 28(328): 89-116;  “Türkiye'de Zaman Açığı ve Yoksulluk: Yeni Bir Perspektif”, Memiş, E., Ankara Üniversitesi, 2014)    "	4,00
Proje önerisinde finansman kısıtları altında firmaların ürün farklılaştırması ve firmalara verilen sübvansiyonların ürün farklılaştırma kararlarını ve ihracatlarını nasıl etkileyeceği konusu araştırılmak istenmektedir. Bu çalışma kapsamında özgün bir teorik yapı ve matematiksel model oluşturulması, alternatif sübvansiyon politikaları ile üretim, ihracat ve sosyal refahın nasıl değişeceği simülasyon sonuçları ile karar verilmesi, son olarak da saha çalışması yapılarak elde edilen anket sonuçları ile teorik model ve simülasyon sonuçları ile karşılaştırılması planlanmaktadır. Önerilen projedeki teorik çalışma ve anket çalışması daha önce yapılmamış olup, öneri özgün değer üretme potansiyeline sahiptir.Ancak, yöntem bölümünde önerilen anket uygulamasının kuramsal modele desteğinin ne olacağı ya da ek olarak ne gibi bir bilgi sağlayacağı yeterince açık olmadığından projenin özgün değerini belirsizleştirmektedir. Özellikle matematiksel modelin varsayımlarının da (doğrudan ihracat desteği) dış dünya (WTO ve AB uygulamaları vb.) ile uyumlu olmadığı görülmektedir. Ayrıca, ürün farklılaştırması stratejisinin yatay mı yoksa dikey mi olduğuna dair bir açıklama öneride yer almamaktadır.Ek olarak, öneride belirtilen amaçlara ulaşılmada kullanılacak yöntemin yeterince açıklanmaması proje önerisinin özgünlüğünü azaltmaktadır. 	3,20
Proje önerisi, Kocaeli iline bağlı Gebze ve Dilovası ile Körfez ilçelerinin yüksek kısımlarındaki iki köyde geleneksel hayvancılık faaliyetlerini etnografik yöntemle incelemeyi ve konu hakkında çok boyutlu tasviri veri sunmayı amaçlamaktadır. Proje önerisinde özgün değer olarak sunulan başlıklar şöyle değerlendirilebilir:Etnografik yöntem ile sahadan geleneksel hayvancılık ve hayvancılık ile uğraşan topluluklar hakkında bilgi toplanması literatür açısından özgün bilgi kaynağı yaratma potansiyeline sahiptir. Ancak özgün bilginin literatüre kazandırılması için örneklemin özgün veriyi destekler özelliklere sahip olması gerekmektedir. Projede veri toplanması için örneklem olarak seçilen iki yerleşim biriminin seçilme gerekçesi olarak sanayileşmeye rağmen tarım ve hayvancılığın devam etmesi gösterilmektedir. Ancak bu yerleşim birimlerinde geleneksel bir köy hayatını bulmak mümkün görünmemektedir. Yerleşim birimlerinin nüfusları ve ilçe merkezlerine olan mesafeleri dikkate alındığında hızlı göç aldıkları ve bir köy olmaktan çok şehirde farklı işlerde çalışan insanların yaşadığı ve ileride merkeze eklenecek olan bir mahalle hüviyetinde olduğu görülmektedir. Bu yerleşim yerlerinde hala köyün eski sakinlerinin kısıtlı sayıda hayvanla, şehirle entegre bir yapıda hayvancılık yapıyor olması geleneksel kodları devam ettirdikleri anlamına gelmemektedir. Ayrıca, yerleşim birimlerinin seçiminde sadece hayvan beslemeye devam edilip edilmediğinin esas alınamayacağı düşünülmektedir. Bugün şehirde yaşayıp bir süre sonra hayvancılık yapmaya başlayan ve bunu bir geleneksel hayat biçiminden ziyade sadece gelir olarak gören insanlar da vardır. Diğer yandan proje önerisinde Karakeçili Yörüğü ismi geçmekle birlikte asırlardır hayvancılıkla geçimini sağlayan bir Yörük yaşantısına vurgu yoktur. Özellikle her doğacak sorunda farklı bir yerleşim birimine sahanın taşınabileceği yönündeki yaklaşım örneklem topluluğunda özgün veri varlığı hakkındaki şüpheyi desteklemektedir. Bu nedenlerle örneklem olarak seçilen iki yerleşim biriminin seçilme gerekçesi uygun bulunmamıştır. Hayvancılığın son yirmi yılda hızlı bir küçülme yaşadığı Tarım ve Hayvancılık Bakanlığı’nın verileri ile açıklanmış, hayvancılık ve yöntem ile ilgili bilgileri içeren kaynaklara atıflar yapılmıştır. Ancak önerilen çalışmanın mevcut literatüre olan katkısı ve katacağı farkındalık yeterince gerekçelendirilmemiştir. Köy ekonomisinin incelenmesi ekonomik antropolojinin önemli bir konu başlığıdır. Bununla birlikte köy ekonomisini analiz eden antropolojik çalışmaların,  özellikle ekonomik antropoloji alanından gelen katkıların proje önerisinde değerlendirilmediği görülmektedir. Geleneksel hayvancılık konusundaki yerli ve yabancı literatüre atıf yapılmamıştır. Ayrıca hayvancılık konusunda “geleneksel” tanımlamasının yeterli düzeyde tartışılmadığı düşünülmektedir. Proje önerisi bir tür envanter çalışması niteliğindedir. Bu açıdan değerlendirildiğinde hayvancılığa ilişkin bir “veri tabanı” sağlayacağı düşünülebilir. Ancak bu envanter üzerinden ne gibi yeni bilgi ve sonuçlara ulaşılacağı açık değildir. 	3,20
"Türkiye son nüfus sayımına göre büyük oranda kentlerde yaşayan bir toplum haline gelmiş bulunmaktadır. Bu nedenle kent araştırmalarına çok ihtiyaç olduğu ortadadır. Özellikle kapsamlı bir alan araştırmasıyla kent kimliğini aidiyet, tanımlama ve ötekileştirme bağlamında kentin mekânları çevresinde geliştirilen ilişkiler üzerinden anlamayı ve açıklamayı hedefleyen sosyal antropolojik araştırmalara ihtiyaç vardır. Araştırma önerisi böyle bir iddia taşımaktadır. Projenin amaç ve hedefleri uygun yöntem ve ekip ile gerçekleştirilirse akademik literatüre özgün bir metodoloji ve bilgi sunabilme potansiyeline sahiptir.Proje önerisinin amaçları şu şekilde izah edilmektedir: ""Bu araştırma, kentli kimliğini, aidiyet, tanımlama ve ötekileştirme bağlamında kentin mekânları çerçevesinde geliştirilen toplumsal ilişkiler üzerinden incelemektedir.  Kent kimliğinin ne olduğu, kentle mekânlar üzerinden kurulan bağlılığın hangi dayanaklar üzerinden ve nasıl geliştirildiği, hızla değişen kent yaşamında kent yaşamında aidiyetin nasıl sürdürüldüğü, araştırmanın temel sorunsallarıdır."" Ancak proje önerisinde sözü edilen ‘kent kimliği'nden ne anlaşılması gerektiği açıklıkla ortaya konulmuş değildir. Kayseri'de yaşayan insanların hangi restorana, kafeye gittikleri, alışverişlerini nerede yaptıkları vs. gibi durumların kent kimliğiyle nasıl irtibatlandırıldığı açık değildir. Diğer bir deyişle, söz konusu mekânlarda bulunmanın kent kimliğiyle nasıl ilişkilendirildiği anlaşılamamaktadır. Son yıllarda yayınlanan ve Türkiye’deki kent antropolojisinin oldukça kapsamlı ve titiz biçimde bir araya getirildiği çalışmalara değinilmemiştir. Ayrıca kent üzerine oldukça çok sayıda sosyolojik araştırma bulunmaktadır. Antropolojide ve Sosyolojide kentle ilgili araştırmalarda gerek kuram gerekse yöntem açısından benzerlikler vardır. Kentle ilgili araştırmalarda çoğu zaman kuramsal ve metodolojik olarak birbirini desteklediği görülmüştür. Ancak bu gibi konulara proje önerisinde gerektiği ölçüde değinilmemiştir. "	2,80
"Araştırma projesinin amacı, ""9. Yüzyıl’da Hristiyan Bizans İmparatorluğu'nun bir parçası olan Komana'nın 11. Yüzyıl'dan itibaren Danişmendlilerin idaresine geçmesi ve Müslümanlaşma sürecine girmesinin sonuçlarının hem merkez olan Komana’da hem de çevresindeki irili ufaklı yerleşimlere ekonomik, siyasi ve idari etkisini anlamak, özellikle kriz dönemlerinde meydana gelen yerleşimlerin yer değiştirmesi olgusunu irdelemek"" şeklinde belirtilmiştir. Bu bağlamda yapılacak çalışma kapsamında projenin uygulanacağı Orta Karadeniz Bölgesi'nin, özellikle arkeolojik açıdan göreceli az çalışılmış ve az anlaşılmış bir bölge olması; projenin kapsadığı kronolojik dönemin Anadolu arkeolojisinde yakın zamana kadar ihmal edilmiş bir dönem olması ve projenin çok-disiplinli bir çalışma olması; özellikle arkeoloji ve tarih disiplinlerini bir araya getirmesi özgün değerler olarak sunulmuştur. Yazılı kaynakların her zaman objektif olmadığı varsayımından yola çıkılarak, bunların arkeolojik yöntemlerle doğrulanması gerektiği kuramı üzerine kurgulanan proje özgün bir değer taşımaktadır. Projenin gerçekleştirileceği coğrafi alanın, Orta Karadeniz Bölgesi, özellikle arkeolojik açıdan daha az çalışılmış olması ve çalışılması hedeflenen dönemin çok fazla incelenmemiş olması bir özgün değer oluşturmaktadır. Aynı zamanda, Komana yerleşimi bölgesel anlamda, büyük ve zengin bir yerleşim yeri olarak görülse de, ekonomisini dayandırdığı kırsalı ile bir imparatorluk kenti imajı değil, belki de daha önemli olarak kır-kent ilişkisinin sorgulanabileceği orta ölçekli bir yerleşimi ifade etmesi ve bu bağlamda o dönemdeki kır-kent ilişkisinin ortaya çıkarılabilecek olması projeyi özgün kılmaktadır. Projenin başlığı her ne kadar “Ortaçağ Komana'sında Kırsal Ekonomi Ve Yerleşim Sistemleri” şeklinde ifade edilmişse de, yöntemde yapılması hedeflenen çalışmalara bakıldığında başlıkta belirtilen konunun, kapsam sınırlarının dışına taştığı anlaşılmaktadır. Başlığın daha spesifik, dönemsel olarak daha belirgin ve kısa bir aralık kapsayacak şekilde düşünülmesi yerinde olacaktır. Bu bağlamda proje konusu, zamansal sınırının genişliği bakımında dikkat çekmektedir. Araştırmayla elde edilecek malzemelerle, araştırma konusu olan uzun bir dönem için ne kadar ayrıntılı veri vereceği ya da elde edilecek genellemeler üzerinden mi gidileceği belirsizdir. Bu nedenle ortaya çıkacak sonuçların özgünlüğü de tartışmalı olacaktır.Proje önerisinde özgün değer olarak belirtilen hususlar bir arkeolojik kazı için geçerlidir. Kazılardan çıkan eserlerin değerlendirilmesinde bunların önemli payı vardır. Ancak özgün değer olarak belirtilen bu hususların kırsal ekonomi ve yerleşim sistemleri konulu bir araştırmanın özgün değeri olacağı konusunda bazı kaygılar bulunmaktadır. Araştırma sonucunda elde edilecek veriler ile varılacak olası sonuçların bir arada nasıl değerlendirileceğinin gösterilmesi gerekmektedir. Projenin çok disiplinli olması önemlidir ancak araştırma projelerinin bu nitelikli olması da şarttır; çok disiplinli bir çalışma tanımlaması tek başına bir özgün değer niteliği taşımaz.Komana ve çevresinden gelmiş olan arkeolojik verilerin Bizans ve İslami Dönem yazılı kaynakları ışığında değerlendirilmesi ilginç sonuçlar doğurabilme olanağına sahiptir. Ancak kronolojik dönemin genişliği ve araştırmalardan elde edilen veya edilecek olan verilerin yeterli olmama ihtimali söz konusu disiplinler arası çalışma da özgün bir sonuca varma ihtimalini olumsuz bir biçimde etkilemektedir.  "	3,50
"Proje, Roma Dönemi Pisidiası'nda arkeolojik, nümizmatik ve epigrafik kaynaklar aracılığıyla dönemin toplumsal yapısının anlaşılmasını hedefler çalışmalar bütününü içermektedir. Sunduğu ""bellek"" olgusu özelinde bölgesel sistemin anlaşılmasına dönük bir çalışma hedeflenmektedir. Proje önerisinin yazımında, arkeolojik terminolojinin sınırlarını biraz genişleten, sosyoloji ve psikoloji bilimlerini de işin içine katan, farklı bir ifade dili tercih edilmiştir. Romalılaştırma uygulamaları kapsamında, kolektif belleğin oluşturulması için bir yandan Roma İmparatorluğunun resmi propaganda siyasetinin izleri aranırken, bir yandan da yerel kültürün karakteristik unsurlarının tespit edilmesine çalışılacağı öneride ifade edilmektedir. Ayrıca Roma döneminden önce Pisidia bölgesine giren başka kültürlerin hangi izleri bıraktığının araştırılması da, projenin bir diğer boyutunu oluşturmaktadır. Bir diğer ifadeyle, proje önerisinde Hellenleştirme olarak tanımlanan konunun ve ayrıca Phryg etkilerinin, Romalılaştırma araştırmalarına ekleneceği anlaşılmaktadır. Öncelikle şu nokta ifade edilmelidir: Projenin ana teması oldukça önemli olmakla birlikte, Pisidia bölgesinde bu tip çalışmaların daha önce yapılmış örnekleri bulunmaktadır. Öneri  kaynakçasında yer alan bazı yayınlar değerlendirilmiştir. Ancak literatür değerlendirilmesinde ve kaynakçada aşağıdaki yayınlara yer verilmemiştir:M. Waelkens, “The Adoption of Roman Building Techniques in the Architecture of Asia Minor”, bk.: S. Macready , F. H. Thompson (ed.), Roman Architecture in the Greek World (1987) 94-105.P. Talloen, “One Question, Several Answers: The Introduction of the Imperial Cult in Pisidia”, bk.: M. Meyer (Hrsg.), Neue Zeiten- Neue Sitten (2007) 233-42. Bunlara eklenebilecek daha fazla sayıda yayının olduğu da, yukarıdaki makalelerin kaynakçalarına bakarak anlaşılabilir. Az sayıda Türk bilim adamı tarafından ele alınmış olmakla birlikte, özellikle Avrupalı meslektaşlarımızın en çok ilgi duydukları konulardan biri olan “Hellenleştirme ve Romalılaştırma” süreci, Küçük Asya’nın oldukça geniş bir bölümü için uzun zamandır çalışılmaktadır. Pisidia bölgesi de bunlardan biridir. Bu bağlamda “Roma Dönemi Pisidiasında Kültürel Kimlik ve Toplumsal Bellek Oluşumu” başlığı altında farklı bir karakterle sunulmuş olsa da, bu projede incelenmek istenen konu, literatürde uzun zamandan beri yer almaktadır. Bu durum projenin özgün değerini olumsuz yönde etkilemektedir. Tekrar çalışmak veya farklı bir yorumla ortaya çıkmak mümkünse de, özgün değer anlamında projenin orijinalitesini nasıl bir katkı sağlayacağı anlaşılamamaktadır.   "	3,40
"Proje konusu, öneride belirtildiği üzere bugüne kadar ele alınmamış ve üzerinde yeterince durulmamış bir konudur. Özellikle Kur'an'da da yer alan Hz.Yusuf ile ilgili anlatımlardan yola çıkarak İslami döneme tarihlenen yazma eserlerdeki betimlemeler arasında bağlantı kurarak bir sonuca ulaşmayı hedeflediği anlaşılan proje konu itibariyle ilgi çekici olmasına rağmen yöntem ve içerik itibariyle önemli soru işaretleri barındırmaktadır. Bu durum projenin özgün değerinin sorgulanmasına sebep olmaktadır.Proje ile İslam görsel kültüründe Hz. Yusuf kıssasının tasvir edilme biçimlerinin kataloglanarak sınıflandırılması; yanı sıra üslup ve ikonografik analizlerinin yapılması öngörülmüştür. Bunun dışında İslam görsel kültürünün genel niteliğini, özgünlüğünü kavrayamaya yönelik herhangi bir soru ya da sorun dile getirilmemiştir. Bu durum projenin özgün bir nitelik kazanmasını engelleyerek çalışmayı bir ""katalog"" haline getirmektedir. Konunun seçiminde evren örneklem ilişkisi yeterince açıklanmamış ve üzerinde durulmamıştır. Seçilecek örneklerin hangi kriter ve soru bağlamında seçileceği ve inceleneceğinin açıklanması gerekmektedir. Öneride İslam dünyasının farklı çevrelerinde, farklı dönemlerde üretilmiş tüm Hz. Yusuf tasvirlerinin bir arada, aynı pota içinde değerlendirilmesi planlanmakta; projede kronolojik ve çevre farklılıklarını göz ününde bulunduran bir yöntem önerilmemektedir. Bunun dışında, resimli elyazmaları dışında, Hz. Yusuf hikayesinin geçtiği metinler üzerinde ayrı bir çalışma planlanmamış görünmektedir. Hz. Yusuf hikayesinin geçtiği metinler ile resimler arasında ne gibi bir bağlantının kurulacağının yeterince açıklanmaması projenin özgün değer yönünü zayıflatmaktadır.Projenin amaç ve hedefinin ne olduğu ve hangi sorulara cevap arayacağı öneride yeterince açıklanmamıştır. İslam Resim Sanatına göre değerlendirilecek konu hangi kriterlere göre ele alınacaktır: sanatsal mı, süsleme ve betimleme mi, teknik mi, sosyolojik bakış mı, tarih mi, din mi, vb.? Öneri bu hususlarda açıklık ve netlik barındırmamaktadır.    "	1,80
"Proje önerisinin amacı; Phaselis antik kenti ve çevresinde bir kaç yıldır düzenlenen yüzey araştırmaları ile bağlantılı olarak antik kentin sınırlarının belirlemek, kenti hinterlandıyla bütüncül olarak ele alıp değerlendirmektedir. Phaselis araştırmalarının detaylandırılması ile toplumsal farkındalık yaratmak da hedefler arasındadır. Özellikle kentin farklı yöntemlerle belgelenmesi ve görsellik kazandırılması noktasında şimdiye dek kent üzerine yapılan diğer çalışmalardan ayrılmaktadır. Bu tür araştırmalarda uygulanan kayıt ve araştırma sistemlerinde yenilikçi bir yapıya sahiptir. Araştırma kültürüne özgün katkılarda bulunabilir. Projenin teorik ifade biçimi, özgün değeri yüksekmiş gibi bir algı yaratmaktadır. Dilin güçlü kullanılması sayesinde bambaşka bir havaya bürünmüş olsa da, proje klasik bir yüzey araştırması projesidir. Phaselis kenti ve çevresinin yüzey araştırmasını hedefleyen bu projeyi farklı kılan hususların ortaya konulmasında bazı belirsizlikler bulunmaktadır. Diğer yandan, ileri teknolojinin işin içine sokulmasıyla; var olan haritaların daha detaylı, var olan ölçümlerin daha hassas, var olan fotoğrafların daha yüksek çözünürlükte ve uzaktan algılama yöntemiyle belirlenen verilerin ise daha kolay ulaşılabilir olması yönünde gayret gösterileceği anlaşılmaktadır. Proje, geçmişte birçok araştırmacı tarafından ele alınmış olsa da, bölgenin tarihi coğrafyası ve arkeolojisine dair halen var olan bilgi boşluklarını dolduracak bir bütünsellik önermektedir. Bölgenin yapılaşmaya ve turizme açık olması da kültür varlıklarının ve verilerinin kaybolma ihtimalini arttırmaktadır. Proje önerisinde uygulama tip ve yöntemleri de dönemimizi takip eden modern çalışma yöntemleridir. Projenin konu ve amaç bölümünde belirtilen sorular çerçevesinde proje başlığının yeniden kurgulanması faydalı olacaktır.  "	3,50
"Assos Eski Çağ Anadolu’su Troas Bölgesi en önemli kentlerinden biridir. Antik kentlerin kalbi diyebileceğimiz kentin ticari dinsel ve politik merkezleri olan agoraların Anadolu'da en önemli örneklerinden biri Assos Agorasının çok yönlü yerleşim evreleri, eğrisel planının kent planı ve yapı programı ile ilişkisi  mimarisi ve özellikle Anadolu arkeolojisinde  yeterince bilgi sahibi olmadığımız Geç klasik ve Erken Hellenistik dönem yapı mimarlığı ve kent planlaması konusunda araştırmalara çok yönlü bir bakış açısı ile yaklaşım ön gördüğünden özgün bir değere sahiptir. Proje genel tanımlama ile iki bölümden oluşmaktadır. Bunlar; Agoradaki kazı ve ölçüm çalışmalarından elde edilen verilere dayalı olarak, günümüze kadar kabul edilenden farklı, ‘yeni bir kronoloji’ oluşturulması ve Assos Agorası örneğinden yola çıkarak, Erken Hellenistik dönemde, şehir devletinden krallığa geçişin izlerinin, kent planlaması sürecine nasıl yansımış olduğunun anlaşılması üzerinedir.Proje ile yapılmak istenilen yeni kronoloji, hem kazısı yapılmış olan yapıların fonksiyonlarının, hem de agoradaki yapılaşma evrelerinin anlaşılabilmesine bağlı olarak elde edilecek verilerin birlikte değerlendirilmesi sonucunda ortaya çıkarılacak bilgiye dayalıdır. Öneride maddeler halinde özetlenmiş hedefler, büyük ölçüde sondaj, kütüphane ve masa başı çalışmalarını anlatan safhalardır. Kazı buluntularının, analojik olarak değerlendirilmesi rutin bir çalışma olarak görülmüştür. Ancak bu çalışmalardan elde edilecek bilgiler Batı Anadolu’nun arkeolojisinin aydınlatılmasına katkı sağlayacağı için değerlidir. Proje kapsamında yapılması planlanan çalışmalar, ülkemizde sürdürülmekte olan arkeolojik çalışmalar içerisinde önemli bir değere sahiptir. Ancak burada başvurusu yapılan çerçevede projenin, daha önceki yıllarda da rapor edildiği üzere, bu haliyle herhangi bir arkeolojik sitede yapılan rutin çalışmaların ötesine özgün değer olarak geçmediği aşikardır.  Son dönem kazılarında, agoranın kronolojisi ve yapı programı hakkında oldukça önemli sonuçlara ulaşıldığı öneriden anlaşılmıştır. Bu buluntuların projenin kapsamı içerisinde değerlendirileceği ifade edilmiştir. Projenin özgünlüğüne vurgu yapılması gerekli bölümde agoranın bilinen tarihçesi ve araştırma tarihçesi ile yapılacak olan kazı çalışmaları ve beklentiler aktarılmaktadır. Proje dosyasında yer alan Proje Önerisi Değişiklik Bildirim Formunda özgün değer kısmında ""özgün değerde problem yoktur"" ifadesi yer almaktadır. Oysa bir önceki panel raporunda da özellikle özgün değerin yeterli görülmediği ve nedenleri vurgulanmış diğer başlıklarda da özgün değerdeki yetersizlik yinelenmiştir. Söz konusu önerilen projede bu hususların yeteri derecede açıklanmadığı görülmektedir."	3,33
Öneride, İstanbul Millet Yazma Eser Kütüphanesi’nde bulunan ve Şeyhülislam Feyzullah Efendi’nin 1702 tarihli vakfiyesinde kütüphaneye bağışlanmış 2303 cilt yazma eserin konusu, başlıkları, cildi, hattı, mürekkep özellikleri ve en önemlisi kullanılan kâğıtların isimleri anlatılmış ve 12.yüzyıldan 17.yüzyıl sonuna kadar hazırlandıkları bilinen 2303 cilt eserin kağıtlarının isimleri bahsedilen vakfiyede belirtilmiştir. Proje kapsamında, tamamen teknolojik imkanlar kullanılarak vakfiyede Bosnavî, Devletabadî, Semerkandi, Abadî gibi genellikle üretim merkezlerinin adını alan kağıt türlerinin lif, doku, fligran özellikleri belirlenerek kendi içlerinde benzer ve farklı yönleri ortaya konulacaktır.Projede sadece vakfiyede geçen kağıt türleri değil diğer Osmanlı kaynaklarında bahsi geçen kağıt isimleri de günümüze gelen örneklerle eşleştirilmeye çalışılacaktır. Hem belgeye hem de modern bilim tekniklerinin kullanımına dayanan proje alandaki büyük bir boşluğu dolduracak, ülkemizde ne yazık ki eksik olan kodikoloji çalışmalarına önemli katkı sağlayacaktır. Proje sonuçlarının bir veri tabanı haline getirilmesi ise ulaşılan sonuçların el yazmaları üzerine çalışan tarihçi, sanat tarihçi, edebiyat tarihçisi gibi geniş bir alandaki araştırmacılar tarafından kullanılmasına olanak sağlayacaktır. El yazmaların maddi varlıklarına ilişkin (kağıt türü, mühürler, cilt vb.) çalışmaların eksikliği bu alanda çalışan araştırmacıların karşılaştığı en önemli sorunlardan biridir ve bu proje alandaki büyük bir boşluğu dolduracaktır. Proje önerisinde yapılması önerilen veri tabanına girilen bilgilerle, kağıt türlerine göre sınıflandırma yapılarak her kağıt türünde eserin istinsah tarihine göre kronolojik bir gruplama yapılmasıyla kağıt türünün yüzyıllar içindeki değişimi ve üretim teknolojisindeki gelişimi tespit edilmiş olacaktır.   	5,00
"Önerilen proje, günümüz dünyasının özellikle sanayileşmiş ya da sanayileşmekte olan kısmının ayırt edici özelliklerinin başında yer alan dönüşüme yani tüketim toplumu olma yönündeki hızlı değişime dikkat çekmeyi amaçlamakta; bunu da Değerler olgusu bağlamında yapmayı hedeflemektedir. Literatür açısından değerlendirildiğinde konu, sosyal bilimciler tarafından yaygın ve sıklıkla ele alınarak tartışılmaktadır.  Araştırmanın konusunu oluşturan tüketim toplumu ve değerler ilişkisi çerçevesinde ulusal ölçekte yapılmış bir araştırma bulunmamaktadır. Bu proje, interdisipliner yaklaşım açısından hem nicel hem nitel yöntemiyle bu konuda şu ana kadar yapılmış olan araştırmaların en kapsamlısı olmayı amaçladığından dolayı özgün değer taşımaktadır.Ancak proje önerisinde sunulan literatür taramasında, bu konuda yapılmış olan bazı araştırma ve çalışmalara yer verilmemiş olması, bir eksiklik olarak değerlendirilmiştir.  Sunulan proje önerisinin interdisipliner bir olguyu ele alıyor olması sebebiyle, çalışmanın dayandırıldığı kavramları daha açık ve net ortaya koyması beklenirdi. Söz konusu kavramsal belirsizliğin farklı bir kültür ortamında açıklığa kavuşturulmasına çalışılması, projenin özgün değerine önemli katkılar sağlayabilir.  "	4,50
Proje önerisinde, Türkiye'de hastanelerdeki önemli bir eksiklik olan manevi bakım (spritual care) konusu ele alınmaktadır. Daha önce bu eksikliği tamamlama yönündeki çalışmalar bilimsel bir zemine oturtulmadığı için akamete uğramıştır. Proje önerisi toplumdaki hassasiyetleri de hesaba katarak önemli bir eksikliğe, bilimsel ve akademik çözüm üretmeyi hedeflemektedir. Toplumsal hassasiyetler nedeniyle sadece dini yaklaşım ve söylem yerine bilimsel bir yaklaşımla konuyu ele alma çabası Türkiye için yeni bir yaklaşımdır. Bu açıdan proje önerisi özgün değer taşımaktadır ve alana önemli katkılar sağlayabilecek potansiyele sahiptir.	5,00
Proje önerisi ile Çanakkale Kara Savaşlarının geçtiği Gelibolu Yarımadası’ndaki savaş alanlarında bulunan arkeolojik izlerin yüzey araştırmasıyla tespit edilerek belgelenmesi amaçlanmıştır. Savaşın askeri boyuttan çıkarılarak, insani boyutlarıyla ortaya çıkarılması özgün bir amaç olmakla birlikte önerilen projede bu amaca ulaşmak için savaş alanından veri toplamak dışında ne tür bir yöntem kullanılacağı belirtilmemiştir. Projenin amaçlarının konusu ile ilişkilendirilerek teorik çerçevesi kurulmadığı için özgün değeri yeterli bulunmamıştır. Bu haliyle proje hedeflerine ulaşmaktan uzak kısıtlı bir yüzey araştırması niteliği taşımaktadır.Projede, yüzey araştırmasıyla bulunması hedeflenen buluntuların, önerinin özgün değer bölümünde ifade edilen ”savaşın insani boyutunun” aydınlatılmasına yönelik olarak nasıl bir katkı yapacağı anlatılmamıştır. Öneri proje kapsamında arkeolojik yüzey araştırması çalışması ile bulunacak materyallerin kimler tarafından, ne amaçla ve hangi sürelerle kullanıldığı boyutlarının tespit edilmesinin nasıl yapılacağı da belirsizdir. Projeyle geliştirilmesi hedeflenen yeni yöntem ve tekniklerin neler olduğu, kapsamının nasıl oluşacağı açık değildir.  	2,00
15.-18. yüzyıllardaki Osmanlı toplumunun sağlık-hastalık algısını tespit etmek ve bu algının tıbbi, dini, kültürel ve sosyal kökenleri ile sosyal, ekonomik ve siyasi nitelikteki etkilerini ortaya koymayı hedefleyen bu projenin özgün değeri yüksektir. Şimdiye değin daha ziyade salgın hastalıklar tarihi temelinde incelenen Osmanlı sağlık meselelerine, proje, toplumun sağlığı ve hastalığı nasıl algıladığı penceresinden bakmak istemektedir. Bu anlamda, hem doğrudan kaynağı olmayan bu konuda kaynakları tespit ederek analiz etmek, hem kullanılan terminolojiyi deşifre etmek, hem de bu algının kültürle, inanç sistemleriyle, etnik kimlik ve hatta yaşanılan mekânla ilgili boyutlarını ortaya koymaya çalışmak istemesi açısından, Osmanlı sosyal-kültürel tarihine önemli bir katkı yapma potansiyeli taşımaktadır. Türkiye'de sağlık sosyolojisi alanında yapılan çalışmaların en önemli eksiği tarih ayağının bulunmamasıdır. Sosyoloji tabanlı ve interdisipliner olmayan çalışmalar tarihsel arka planı ya hiç olamayan ya da yetersiz olan çalışmalardan ibarettir.  Bu proje sağlık sosyolojisi alanındaki eksikleri giderecek mahiyettedir. Hastalık algısının gerek arşiv belgeleri gerekse edebi ve tarihi metinlerde izini süreceğinden bu alandaki önemli boşluğu dolduracak mahiyettedir.	4,80
"Erken dönemlerden itibaren devam eden ancak bölgede yer alan faklı kültürlerde gelişim ve değişiklikler gösteren Van Bölgesi konut mimarlığı giderek kaybolmaktadır. Bu geleneğin arkeolojik kazılardan elde edilen veriler ile saptanması ve kayıt altına alınması ve elde edilen sonuçların günümüzde hala yaşayan örnekler ile kıyaslanması önemlidir. Özellikle gelişen yaşam koşulları ve son yıllarda yaşanan doğal afetler bu geleneği bitirme noktasına getirmiştir. Çalışmanın özgün değeri buradan kaynaklanmaktadır. Bir başka özgün değer aynı coğrafi bölgede yaşayan farklı insan topluluklarının değişen sosyal, siyasi ve ekonomik koşullara bağlı olarak geleneksel ev mimarlığını devam ettirmesi veya değişikliğe uğratmasının nedenlerinin proje kapsamında geliştirilen bilimsel yöntemler ile araştırılmasıdır. Projenin daha önce verilen ortak raporunda belirtilen hususların yanı sıra; özellikle proje çerçevesinde yapılacak yayınların bölgedeki konut-evsel mimarinin algılanması konusunda özgün sonuçlar ortaya koyacağı düşünülmektedir. Ancak, “Keza Doğu Anadolu Bölgesi’nde özellikle yaşam koşulları, üretim ve tüketim ilişkisi ile yapı malzemelerinin getirdiği doğal sınırlamalar nedeniyle konut mimarisinin binlerce yıllık süreçte çok keskin farklılıklar göstermediği anlaşılmaktadır” cümlesinde bir kabullenme ve genelleme bulunmaktadır. Dolayısıyla bu durum projenin özgün değerinin sorgulanmasına ya da sorunsalına en baştan yanıt verilmiş olmasına neden olmaktadır. Benzer bir durum başka bir yerde daha geçmekte ve “bölgede yaklaşık 5 bin yıllık süreçte sivil konut mimarisinin yatay bir seyir izlediği ve radikal değişimler göstermediği anlaşılmaktadır” şeklinde bir ifade görülmektedir. Çok disiplinli bir çalışmanın yapılacağı ve bunun özgün bir değer olduğu belirtilmiştir. Ancak arkeolojik çalışmalar zaten çok disiplinli olmak zorunda olduğu için bu durum bir özgün değer olarak değerlendirilmemiştir.Özellikle iş paketleri ve başarı ölçütlerinden yola çıkarak proje kapsamında yapılacak işler değerlendirildiğinde; rölöve ve belgeleme çalışmalarının projenin özgün değerinde açıklanan sorularla ilişkilendirilmediği tespit edilmiştir. Proje kapsamında yapılacak çalışmaların projenin sorunsallarıyla ilişkilendirilerek sunulması beklenmektedir. "	3,17
"Önerilen projede, 17. yüzyılda Anadolu'da kadınların adalet arayışları ve bu sürecin nasıl işlediği, süreç devam ederken karşılaşılan problemler, mahkemeye başvurduklarında adaletin tesis edilip edilmediği, mahkemeye bizzat kendilerinin başvurup başvurmadıkları gibi konular ele alınıp incelenmek amaçlanmaktadır. Ancak, proje önerisinde sunulan kapsamlı literatür değerlendirmesinde projenin konu ile alakalı mevcut bulgulara sunacağı özgün katkı net olarak ortaya konulamamıştır. Sunulan metinde projenin özgün değeri açıklanırken, daha önce çalışılmış konuların, daha kapsamlı kaynak kullanılarak çalışılacağı ifade edilmiş olmakla birlikte bunun, özgün değeri yüksek bir araştırma ortaya koymak için yeterli olmadığı düşünülmektedir. Halbuki projenin, özgün değerini ortaya koymak için, mevcut çalışmalardan hangi bakış açısı farklılıkları dolayısıyla ayrıştığını ve önceki çalışmaların vardıkları sonuçların hangi noktalarda tashih edile(bile)ceği üzerine kurulması gerekirdi.Projenin daha önceki panel raporunda projenin çok sayıda kentin mahkeme kayıtlarına dayanmasının özgün bir değer olarak sunulmasına karşı olarak; ""Bir projenin özgün değeri ne kadar çok kaynak kullandığıyla değil alandaki çalışmalara hangi yeni bakış açılarını sunduğuyla ölçülmelidir. Önemli olan projenin sorduğu sorular ve ürettiği problematiklerle alana hangi yeni katkıları eklediğidir."" denilmektedir. Buna karşın, proje önerisinin çok sayıda mahkeme kaydına dayanmasının ""projeyi farklı ve özgün"" kıldığında ısrar edilmektedir. Panel raporunda kendisine atıfta bulunulan Başak Tuğ ve Leslie Peirce'nin çalışmalarının tartışılması ve projenin bu çalışmalardan hangi açılardan ayrıştığının anlatılması yerine Anadolu coğrafyasında farklı kentlerin mahkeme kayıtlarına dayanılmış olmasına vurgu yapılmıştır. Bir çalışmanın geniş bir kaynak tabanına dayanması elbette önemlidir. Ancak bu durum bir çalışmayı tek başına özgün kılmaya yeterli değildir.Proje Osmanlı kadınını dönemin Avrupa (Fransa) kadını ile karşılaştırma iddiasındadır. Bunun nasıl yapılacağına dair hiçbir bilgi verilmemiştir. Böyle bir karşılaştırma zorunluluğu panel raporunun; ""Oysa, Anadolu kadınının toplumsal statüsünü farklı vilayetler bazında mukayeseli anlama çabasındansa erken modern Osmanlı kadınını dünyanın başka coğrafyalarındaki kadınların toplumsal statüleri bağlamında incelemek daha verimli sonuçlar verecek, Osmanlı kadını bugünün değer yargılarıyla değil de 17. yüzyıl dünyasının yargılarıyla kavramamızı sağlayacaktır"" yönündeki eleştirisinden kaynaklanmış olmalıdır. Oysa bu eleştiri ve öneriden anlaşılması gereken, Avrupa'dan bir yerin örneklem olarak seçilip projeye eklemlenmesinden ziyade kadın ve toplumsal cinsiyet tarihçiliğinin bütün dünyada ürettiği analitik ve kavramsal birikimden yararlanılması gerektiği yönünde olmalıdır.Önceki raporda eleştirilen ham literatür bilgisi, gözden geçirilerek, bazı önemli eksiklikler telafi edilmiş ancak yine de yeteri kadar sorgulanarak, konuyla ilgili mevcut bilgi zemini ortaya konulamamıştır. Dolayısıyla projenin hedefleri gereği gibi netleştirilememiştir. Bu nedenle, proje önerisinin özgün değerinin zayıf kaldığı değerlendirilmiştir. "	2,00
Proje önerisi, I. Dünya Savaşı’nda görev yapan Osmanlı askerlerinin neler yaşadığını, savaşın onlar için ne anlama geldiğini, hayatlarını nasıl değiştirdiğini ve savaşı nasıl hatırladıklarını anlamaya dönük ve bugüne kadar sistematik bir incelemeye tabi tutulmamış olan asker hatıra ve günlüklerinden yola çıkarak, askerî tarihçilik ve toplumsal hafıza çalışmaları açısından disiplinlerarası bir perspektif ortaya koymayı amaçladığından özgün değeri yüksek bulunmuştur.  Ancak, hatırat ve günlüklerin ele alınacağı projede asker mektuplarının ve esir düşen askerlerin hatıratının çalışmaya dahil edilmesi gerektiği değerlendirilmiştir. 	4,33
Proje önerisi çerçevesinde önerilen başlıkla ilgili daha önceden yapılan çalışmalar dikkate alındığında, bu çalışmanın her iki ülkede geniş bir örneklem kütlesiyle ve farklı boyutları da dâhil edecek şekilde yapılacak olması önemlidir. Özellikle Türkiye ve Ermenistan taraflarında bağımsız ekiplerden oluşan bir alan çalışması yapılacak olması ve sade halktan görüş istenmesi, çalışmanın özgün değerini arttırmaktadır. Ermenice kaynakların kullanılacak olması da önemlidir. Öte yandan, proje konusunda yapılan daha önceki araştırmalar (projede de belirtildiği gibi) düşünüldüğünde bu araştırmanın da benzer bir araştırma soru veya sorularına odaklanması projenin özgün değerini zayıflatmaktadır. Araştırma, genel olarak anket yapmak ve bu anketin sonuçlarının yayınlanması bağlamında dizayn edilmiş olup, Türkiye-Ermenistan ilişkilerine veya karşılıklı olarak iki toplumun birbirine yönelik olumsuz bir perspektife sahip olmasına dair herhangi bir argüman ortaya koymamakta ya da var olan argümanları test etmemektedir.  Projenin sadece iki ülke arasındaki algının zayıflığını test etmek için kurgulanması projeyi sorunlu hale getirmektedir. Proje toplumsal ve siyasal boyutları da içerecek şekilde yeniden yapılandırılarak anlamlı bir çerçeveye oturtulabilir. 	3,00
"Konusu itibarıyla Osmanlı Askeri/teşkilat tarihi alanına oturtulabilecek olan araştırma önerisi varmayı hedeflediği sonuçları itibarıyla hem bu alana hem de Osmanlı sosyal tarihine ve özellikle de çocuk tarihine katkı sunma iddiasını taşımaktadır. Ele aldığı konunun literatüründeki eksikliklerin net bir şekilde ortaya konulduğu projede, bu boşlukların nasıl doldurulacağı da açıkça ortaya konulmuştur. Türkiye’de ve yurtdışında Osmanlı Tarihi’nin algılanışında kilit role sahip devşirme sisteminin bilinmeyen birçok yönünü ortaya koyma, yanlış birtakım bilgilerin düzeltilmesi ve elde edilecek bilgi ve bulgularla özelde Osmanlı ve genelde erken modern dönem çocuk tarihçiliğine katkıda bulunma potansiyeline sahip olması dikkate alındığında, projenin yüksek bir özgün değere sahip olduğu sonucuna varılmıştır. Bununla birlikte proje önerisinin çocuk tarihi ile ilgili kısmı birtakım sorunlar içermektedir. Projede, projenin en önemli katkısının ""Türkiye çocuk tarihi yazıcılığına"" olacağı ifade edilmektedir. Burada Osmanlı toplumunda çocuklarla ilgili kaynakların azlığına vurgu yapılmakta, proje sayesinde bu kaynakların çeşitleneceği belirtilmektedir. Hatta projeden elde edilecek veriler sayesinde ""Osmanlı dışı dünyadaki çocuklar ile Osmanlı çocuklarını karşılaştırma imkanı da elde edilmiş olunacaktır"" iddiasında bulunulmaktadır. Ancak Osmanlı çocukluk tarihçiliğine yapacağı katkıların iddialı bir sunumuna karşın projenin en zayıf tarafını çocukların ve çocukluğun tarihçiliğine yönelik varsayımları oluşturmaktadır. Projede Osmanlıların çocukluğu nasıl tanımladıklarına, projenin bu tanımlamaya ne tür yeni katkılar sağlayacağına dair neredeyse hiçbir bilgi yazılmamıştır. Oysa, yeterli düzeyde olmamasına karşın, oluşan literatür Osmanlıların insan yaşamının bu ilk evresini nasıl tanımladıklarına dair önemli ipuçlarının elde edilmesini sağlamıştır.   "	4,17
Önerilen projede, “mimarlık eğitimi”nde izlenen öğretim yöntemine odaklanılmakta, konstrüktivist öğrenme paradigması üzerinden alternatif bir mimarlık eğitim süreci, müfredat ve işleyiş modelleri geliştirilmesi hedeflenmektedir. Ancak araştırmada “geleneksel mimarlık eğitimi”nin hangi yönlerden eksik olduğu, sorunlarının ne olduğu, konstrüktivist öğrenme paradigmasının hangi sorunlara cevap arayacağı belirtilmemiştir.     Proje özgün bir araştırma sorusundan çok, mimarlık müfredatıyla ilgili kapsamlı bir dönüşüm önerisi getirmektedir. Başvuru formunda, genel pedagoji yazını derinlemesine incelenmekle beraber bu çalışmayı mimarlık eğitimi alanına eklemleyecek arayüz(ler) yeterince ayrıntılandırılmamıştır. Önerilecek müfredat programının temelini oluşturan konstrüktivist öğrenme kuramı üzerine kurgulanan öğretim stratejilerinin mimarlık müfredatında nasıl bir araya geldiği ve farklı kaynaklardan nasıl seçildiği konusu açıklığa kavuşmamıştır. 	2,40
"Medeni durum ve kültürel faktörlerin öznel iyilik haline etkisi daha önce çok çalışılmış, hatta meta-analizlerler yapılmış bir konudur. Örneğin Diener, Gohm, Suh ve Oishi (2000) temsili örneklemlerle 42 ülkede yaptıkları çalışmada medeni durum ve öznel iyilik halinde kültürler arası çok az fark tespit etmişler, bunların da cinsiyete bağlı olarak farklılık göstermediği bulgusuna ulaşmışlardır. Benzer şekilde Haring-Hidore, Stock, Okun ve Witter (1985) yılında yaptıkları meta-analiz çalışmasında evli olanların, evli olmayanlardan biraz daha mutlu olduğunu ve bu ilişkinin gençlerde daha güçlü olduğunu göstermişlerdir. Bu ve benzeri çalışmalar göz önünde bulundurulduğunda, önerilen projenin nasıl bir yenilik getireceği tespit edilememiştir. Ayrıca grafik olarak proje özetinde verilen modelin kültür ve benlik boyutuyla ilgili kaynak taraması ve hipotezlerin kuramsal dayanağı sunulmamıştır. İçsel iyilik halinin öznel iyilik haline göre kavramsal farkı ortaya konulmamış, çok boyutlu olduğu anlaşılan içsel iyilik halinin farklı boyutları ile ilgili hipotezler ortaya konulmamıştır.Medeni hal ve öznel iyi oluş üzerine yapılmış önceki çalışmalara ( örn., Gove, Hughes, & Style, 1983; Marks & Lambert, 1998) bu çalışmanın yapacağı katkı net olarak aktarılmamıştır.Ayrıca, araştırma soruları kısmındaki ön kabuller ve beklentiler yapılacak araştırmanın bilimselliğini olumsuz yönde etkileyeceği düşünülmektedir. Örneğin, Yabancı örnekleminde kadın erkek farkı beklenmezken Türkiye ve Kıbrıs örnekleminde evli olan ve olmayanların içsel iyilik halleri arasında neden fark beklendiği anlaşılamamıştır.Proje önerisinde hiç evlenmişlerin iyilik hali puanları yönünden en düşük içsel iyi olma hali ortalamasının Türkiye grubunda olacağı ve bu grubu Kıbrıs katılımcılarının takip edeceği belirtilmektedir. Bu beklentinin kuramsal temeli anlaşılmamıştır.Çalışma örneklemini oluşturan Kıbrıs, Türkiye ve bu ülkelerde yaşayan yabancılar kuramsal olarak ne açıdan farklılaştığı açık değildir. Yabancıları homojen bir grup olarak değerlendirmenin kuramsal ve yöntemsel olarak problemli olabileceği düşünülmektedir. Yukarıda belirtilen hususların projenin özgün değerini zayıflattığı düşünülmektedir."	1,00
Proje önerisi, konusu itibariyle özgün bir çalışma alanını kapsamaktadır. Türkiye'deki ev işçilerinin yaşama ve çalışma koşullarını hem uluslararası literatürle karşılaştırmalı olarak ele alması hem de Türkiye'de bölgeler arası karşılaştırma yapacak olması, çalışmanın özgünlüğünü artırmaktadır.  Ancak, proje deseninin iyi oluşturulmamış olması, ev işçiliği ile ilgili kavramsal çerçevedeki sorunlar, amaç ve hedeflerin çok dağınık olması ve yöntemle ilgili temel eksiklikler araştırmanın özgün değerini kısıtlamaktadır. Özgün değerle ilgili aşağıdaki hususlar tespit edilmiştir: Araştırmanın sadece kadınlarla mı sınırlı olacağı hususu belli değildir. Türkiye’de erkeklerin de ev işçisi olarak istihdam edildiği bir gerçektir. Erkeklerin araştırmada yer alıp almayacağı net değildir.  Ev işçisi olarak tanımlanan grup içerisinde göçmen ve göçmen olmayanlar, kayıtlı ve kayıtlı olmayanlar, sigortalı ve sigortalı olmayanlar, yatılı ve yatılı olmayanlar gibi çok farklı kategoriler vardır. Bunlardan hangilerinin, hangi oranda ve hangi kriterlere göre örnekleme dahil edileceği anlaşılamamıştır.  Örneklem hacminin böylesi bir araştırma için on bin gibi geniş bir sayıdan oluşmasının hangi gerekçelere dayandırıldığı net değildir. Amaç ve hedeflerin iç içe geçmesinden kaynaklanan kavramsal sorunlar dikkat çekmektedir. Literatür taraması konuya ve ele alınan sorunsala odaklanmaması nedeniyle dağınık bir görünüm arz etmektedir.  	3,00
Suç korkusu, mağduriyet algısı ve bu bağlamda ortaya çıkan gelecek kaygısı, özellikle uluslararası alanyazında sık çalışılmış konulardır. Çalışmanın hipotetik model olarak tek bir aracı değişken modelini temel alması, çalışmayı görgül özgün değer bakımından önemli ölçüde kısıtlamaktadır. Çalışmanın 26 farklı şehirde yürütülmesi hedeflenmektedir.  Bu doğrultuda çalışma,  şehirlerin yerel dinamiklerine ilişkin önemli bilgiler verme potansiyeli taşıması ve şehirlerarasında bir karşılaştırma yapılmasına olanak sağlaması bakımından uluslararası alanyazına önemli katkılar sunacaktır. Ancak, bu katkının ortaya çıkabilmesi için çalışma yürütülen şehirlerin yerel dinamiklerine hakim olunması ve sosyolojik bir bakış açısının yansıtılması gerekmektedir. Proje önerisinde bu bakış açısı eksikliğinin özgün değeri önemli ölçüde zayıflattığı düşünülmektedir.Suç korkusu literatüründeki en tartışmalı konulardan biri, yüksek suç oranlarına sahip bölgelerde suç mağduriyeti algısının düşük olabildiği, düşük suç oranlarına sahip bölgelerde ise suç mağduriyeti algısının daha yüksek olabildiğidir. Proje önerisinde bu tartışmalara yer verilmekle birlikte, öne sürülen hipotetik model bu tartışmalara açıklık getirmemektedir. Buna ek olarak, çalışmanın odaklandığı suçlara ilişkin (hırsızlık ve terör) bireylerin öznel- tanımlarının dikkate alınması gerektiği düşünülmektedir. Bu çağrışımların dikkate alınması, hem araştırmadan elde edilecek sonuçların genellenebilirliği, hem de araştırma etiği açısından politik bir yanlılık göstergesi olmaması bakımından oldukça önemlidir. Bu hususların değerlendirilmemiş olması özgün değeri düşürmektedir.	2,60
"Önerilen projede, geliştirilecek bir sistemle herhangi bir metinde yer alan bütün kelimelerin anlam vezinleri açısından otomatik olarak analiz edilerek, olumlu, olumsuz veya tarafsız şeklinde işaretlenmesinin sağlanacağı ve bu çalışmanın hem ülkemizde hem de dünyada bir ilk olacağı belirtilmektedir. Metinlerde duygu analizi (sentimental analysis) kavramı Doğal Dil İşleme alanının bir alt koludur. Bu alanda dünya dilleri ve Türkçe için özellikle son birkaç yılda çalışmalar yoğun bir şekilde sürdürülmektedir. Mevcut çalışmalar metinlerin üslubuna dayalı olarak yürütülmektedir. Ancak, belli bir dilin tüm söz varlığını olumlu, olumsuz veya tarafsız olarak işaretlemenin pratik imkanları görünmemektedir.  Önerilen çalışmada ise bu işlemin tamamen manuel şekilde emeğe dayalı olarak her bir kelimenin anlam vezinlerine göre değerlendirilmesi öngörülmektedir. Proje önerisi, mevcut bilimsel eksiklik ve problemleri kısmen ortaya koymakta; ancak, bu eksikliklerin giderilmesi veya problemlerin çözümüne yönelik özgün ve yenilikçi öneriler sunmamaktadır. ‘Anlam vezni’ olarak isimlendirilmiş olan ‘bağlamsal anlam (contextual)’ın bir yazılım ile ve diller arasındaki bilgisayarlı çeviri tutarlılığının bir ön çalışmayla nasıl sağlanacağının somutlaştırılmaması önemli bir eksikliktir. Ayrıca, öneride anılan yazarlara ve metinlerine ilişkin üslup kavramıyla milli dil üzerindeki anlam vezni (semantic prosody) çalışmasının gerçekçi olmadığı düşünülmektedir.  Öneride belirtilen hedeflerin bir kısmı zaten yapılmıştır (örn. B maddesinde belirtilen eş ve yakın anlamlı kelimelerin tespiti). Bir kısmının ise gerçekleştirilmesinin mümkün olmadığı düşünülmektedir (örn. C maddesinde ulusal derlemdeki tüm sözlerin iyi kötü dikotomosiyle ayrılması makul bir hedef olarak görünmemektedir). "	1,40
Projenin temel amacının, toplumsal tabakalar ve milliyetçilik algısı arasındaki ilişkiyi saptamak olduğu anlaşılmaktadır. Proje önerisi, daha geniş olarak toplumsal tabakaların deneyimleri bağlamında milliyetçiliğin, her iki farklı toplumsal tabaka olarak belirlenen işçiler ve küçük esnaf tarafından siyasal, toplumsal, ekonomik ve kültürel alanlarda nasıl algılandığını, milliyetçilik algısının toplumsal tabakalar arasında ve bir tabakanın kendi içinde neden ve hangi ihtiyaçlar çerçevesinde değiştiğini gündelik hayat ve emek sürecinde ortaya çıkış biçimlerini betimlemeyi amaçlamaktadır. Özellikle emek süreci bağlamında bu çalışmanın işçiler ve küçük esnaf açısından milliyetçilik algısının hangi açılardan farklılaşmakta olduğunu ve bu farklılıkların gündelik yaşam deneyimlerine nasıl yansıdığını görmek, ayrıca Milliyetçiliğin toplumsal tabakalar ile bir sınıf aidiyeti kurularak anlaşılabilir olup olmadığı sorunsalından yola çıkılarak araştırılacak olması, projenin özgünlüğüne değer katabilir. Önerilen çalışmanın, bu açıdan “emek dünyası” literatürüne katkı sağlayabileceği düşünülmektedir.	2,80
"Proje arkeoloji disiplininin akademik aktörlerinin arasındaki hiyerarşik ilişkileri, bu alanın temel dinamiklerini ve ağ ilişkilerini anlamayı amaçlamaktadır. Ancak, konunu temellendirilmesi ve gerekçelendirilmesi bakımından sorunlar bulunmaktadır. Türkiye'de arkeolojinin pozitivist anlayışı sürdürdüğü, oysa pozitivizmin ""1950 sonrasında diğer sosyal bilim dallarında terk edilmiş"" olduğu görüşü savunulmakta, fakat bu iddialı savunuyu doğrulayacak hiç bir bilgi verilmemektedir. Bilimde pozitivist yaklaşımla bu çerçevede kullanılan yaklaşımlar/anlayışların birbirine karıştırıldığı anlaşılmaktadır. Proje önerisinde, bilim sosyolojisi literatürüne yapılan atıf sadece Türkçe literatürle sınırlıdır. Türkiye'de bilim sosyolojisi çalışmalarının teorik düzeyde dahi oldukça sınırlı olduğu göz önüne alındığında, çalışmanın özgün kavram ve kuram katkı yapma olasılığı oldukça sınırlı görünmektedir. Literatür özeti kısmında bilim ethosu, paradigma gibi kavramlar hakkında açıklama yapılmakta ancak uluslararası bilim sosyolojisinin yanısıra sosyologların arkeoloji çalışmalarına dair uluslararası literatürün de neredeyse hiç değerlendirilmediği görülmektedir. Öte yandan, proje ekibinin daha önce konuyla ilgili gerçekleştirdikleri iki çalışmalarında oluşturdukları teorik çerçeveyi çok büyük ölçüde korudukları ve bilhassa 2015 tarihli çalışmalarını temel aldıkları görülmektedir. Büyük oranda içeriği oluşturulmuş ve yayımlanmış bir çalışmaya sadece örneklemin arttırılması ve önceki çalışmanın eksikliklerinin tamamlanması amacıyla proje desteği istendiği göz önüne alındığında, önerinin metodolojik anlamda özgün katkı olasılığı da oldukça sınırlı görünmektedir. Bu çerçevede nicel ve nitel yöntemlerin entegre edilmediği, örneklem yapısının net bir şekilde açıklanmadığı ve anket ile mülakatlara ilişkin yeterince detay verilmediği not edilmektedir.  "	1,80
"Proje, imge bilimin Rus sözlü kaynaklarına uygulanarak bu kaynaklardaki Türk imgesini analiz etmek bakımından özgün bir değer taşımaktadır. Sözlü Rus edebiyatına dayanarak Türklerle Ruslar arasındaki tarihsel ilişkiler hakkında ulaşılabilecek bilgiler de projenin özgünlüğüne katkı sağlayacaktır. Önceki panel raporunda projenin geri çevrilmesine ilişkin olarak öne sürülen gerekçenin, yeni öneride inceleme alanının; dönemin ve materyalin genişletilmesiyle giderilmeye çalışıldığı tespit edilmiştir. Ancak bu yola başvurulduğunda materyalin; niteliksel olarak gruplandırılmamış, sayısı tam olarak belirtilmemiş, örnekleme yapılmamış, en önemlisi hiçbir şekilde isimleri anılmamış sayısız eserin genelleştirilerek sunulduğu, yani örneklem seçimini oluşturacak kaynak materyalin nitelik ve nicelik açısından sınıflandırılmadan, genellemeyle verildiği belirlenmiştir."	3,83
"1860-1900 arasında yapılan çeviri romanların içerikleri üzerinde inceleme yapmak  toplumumuzun Batılılaşma sürecinde popüler romanlardan gelen etkileri göstermek bakımından yararlı olabilir. Ancak proje önerisinde sunulan literatür özetinden de anlaşılacağı üzere, bu konudaki çalışmalar sayıca çok olduğu gibi projenin amacında belirtilen birçok noktayı da kapsamaktadır. Bütün bunlar dikkate alındığında, söz konusu projenin gerçekleşmesi halinde bugüne kadar yapılan benzer çalışmalardan farklı olmayacağı, alana özgün bir katkı sağlamayacağı değerlendirilmektedir. Projeyle ilgili en önemli kuramsal sorun içeriğe ilişkin çözümlemelerle ilgilidir. Proje Türkçeye çevrilen romanların Latin temelli alfabeye aktarılmasını ve bu romanlardaki Batılı unsurların incelenmesini hedeflemektedir. Ancak çevirisi yapılan metinlerin özgün metinlere ne kadar sadık kalarak çevrildiği, çevirmenin kimi unsurları ""kültürümüze"" uygun bulmayıp uyarlamaya, eksiltmeye, değiştirmeye gidip gitmediği soruları yanıtsız kalmaktadır. Diğer bir deyişle çevrilen metnin ne kadar ""Batılı"" bırakılarak Türkçeye aktarıldığı ve bu anlamda ""Batıyı"" ne kadar temsil ettiği meselesi projede sorun edilmemiştir. Oysa yapılan ilk çevirilerde bu tür değişiklik ve uyarlamaların olduğu ya da olmasının muhtemel olduğu hesaba katılmalıdır. Bu anlamda okunarak tahlil edilmesi hedeflenen 20 romanın özgün metinleriyle karşılaştırılması gerekmektedir. "	1,67
Proje önerisinin Türkiye'de çok fazla çalışılmayan 'karma evlilikler' konusunu ele alacak olması nedeniyle önemli olduğu düşünülmektedir. Çalışmanın yöntemine ilişkin ilgili kısımda belirtilecek olan sorunları olsa da sınırlı bilgi sahibi olunan bir alana ilişkin bilgi kapasitesinin arttırılmasına katkıda bulunacağı görülmektedir.Amaçlar ve hedeflerle bağlantılı olarak literatüre katkının nasıl yapılacağı somut olarak (tezler, yayın, sunumlar) açık, net ve anlaşılır şekilde ortaya konmuştur. Amaçlardan diğeri kanıt temelli politikaların oluşturulması olarak ifade edilmiştir. Hangi hedef gruplar için ne hazırlanacağı da açıklanmıştır. Çalışmada teorik çerçeve olarak sunulan “Gömülü Teori” yaklaşımının çalışmanın amaçlarıyla uyumlu olduğu ve özgün değerini artırıcı bir nitelik sağladığı görülmektedir. Ancak, projenin hedefleri arasında karma evlilikler konusunda sosyal politikaların geliştirilmesi de vurgulanmış olmasına karşın bu hedefe etkin bir şekilde nasıl ulaşılacağı belirtilmemiştir. Diğer yandan, çalışmada örnekleme tekniği olarak önerilen kartopu tekniği kullanılış biçiminin yanlılık yaratacak şekilde tasarlanmış olması, önerinin özgün değerini de zayıflatmaktadır. 	3,40
Proje önerisi, Türkiye’de dinlerarası karma evlilikleri kültürlerarası etkileşim ve kültürlerarası iletişim bağlamında ele almayı hedeflemektedir.  Araştırma olgusu Türkiye'de sosyal bilimcilerin yakın zamanlarda ilgisini çekmeye başlamıştır. Araştırmanın aile ve evlilik kurumu ile ilgili alandaki literatürde önemli eksiklikleri giderme imkanı bulunmaktadır. Proje konusu olan Türk-Rum, Türk-Ermeni ve Türk-Musevi evliliklerinin sayı itibariyle ne sıklıkta olduğu bilinmemesine karşın tarihsel, kültürel ve dini mesafeler dikkate alındığında söz konusu evliliklerin çok nadir görüldüğü düşünülmektedir. Nitekim proje önerisinde de bu kanaati doğrulayan bilgiler verilmiştir. Ancak, Müslüman ve dini azınlık cemaatleri arasındaki ilişkilerin iyileştirilmesine ve karma evliliklerde mutlu olma yollarının araştırılmasına ilişkin bilgi edinme ve yorumlama süreçlerinin öneride belirginleştirilmemesi projenin özgün değerini zayıflatmaktadır. Türkiye’deki demografik değişimler dikkate alındığında azınlık gruplarının sayısal büyüklüklerinin bu çalışmada hedeflenen görüşme sayısına ulaşılmasını zorlaştıracağı görülmektedir. Ayrıca, projenin araştırma boyutunun yanı sıra etnografik belgesel yapımının projenin özgün değerini güçlendiren bir unsur olarak ön plana çıkartıldığı görülmektedir. Belgesel yapımının yaygın etki kapsamında değerlendirilebilecek bir konu olduğu dikkate alındığında, projenin özgün değeri olarak önerilmesi uygun değildir. 	3,00
"Projenin daha önceki panel raporunda, hedeflenen çalışma açısından özgün değere sahip olduğu belirtilmiştir. Ancak başlık ile içerik arasında uyumsuzluk bulunduğu, Necip Fazıl yanında seçilen diğer isimlerin niçin seçildiklerinin belirtilmediği kaydedilmiştir. Buna rağmen revize proje önerisinde ilk olumsuzluğun tam anlamıyla giderilmediği görülmektedir. Başlık, Necip Fazıl dışında sayılan isimlerin de birbirinden etkilenmelerini akla getirmektedir. Halbuki proje ile hedeflenen husus; Necip Fazıl'ın Sezai Karakoç, Cahit Zarifoğlu, Alaeddin Özdenören, Mehmet Akif İnan ve Erdem Bayazıt üzerindeki etkileridir. Söz konusu isimlerin seçiliş sebebi de yeni sunumda açıkça belirtilmemiştir. "	2,50
"Önerilen çalışmada mevsimlik tarım işçiliğinde çalışan kadınların ""seracılık"" faaliyeti açısından ele alınması ve bunun altında üç grupta incelenmesi amaçlanmaktadır.  Bu açıdan, proje önerisi özgün değer taşımaktadır. Literatürde çok fazla yer almayan seracılıkta kadın emeğini ön plana çıkarıp, konu ile ilgili farkındalık yaratması açısından da proje özgün değere sahiptir. Ancak, araştırma deseninde, dilinde ve kavramsal çerçevesinde devam etmekte olan sorunlar projenin özgün değerini kısıtlamaktadır: Önceki panel raporunda yöntem ve literatür analizine ilişkin istenen değişikliklerin yeterince yapılmadığı görülmektedir. Türkiye’de konuyla ilgili yapılan çalışmalara referans yapılmamıştır. Proje önerisinde sosyolojik bir çalışma konusu öngörülmesine rağmen projenin dilinin ve kurgusunun esas olarak teknik konuları (işçi sağlığı, iş güvenliği vs.) içermesi dikkat çekmektedir. Projenin içeriğini, kapsamını, yöntemini ve özgün değerini ifade etmeye yönelik açıklamaların üslup, dil ve temellendirme bakımından sorunlu olması araştırmanın özgün değerini anlamayı güçleştirmektedir.  "	3,20
"Türkiye hızla yaşlanan bir nüfusa sahip olduğundan yaşlılıkla ilgili çalışmaların büyük önem taşıdığı bilinmektedir. Bu projede özel bir grup yaşlı ile çalışılacak olması çok önemlidir. Bu bağlamda proje akademik ve toplumsal çıktıları açısından özgün değer potansiyeline sahiptir. Ancak, önceki panel raporunda “literatür taraması çoğunlukla uluslararası yayınları kapsamaktadır. Yaşlılıkla ilgili ulusal araştırma ve yayın kullanılarak yaşlı mahpusların yaşlılık içinde nasıl konumlandığı açıkça ortaya konulmamaktadır. Ayrıca, benzer bir konumlandırmanın suç ve suçluluk literatürü çerçevesinde de yapılmadığı görülmektedir.” olarak belirtilen eleştirilere yönelik iyileştirmeler yapılmakla birlikte, bunların yeterli olmadığı düşünülmektedir. Ceza infaz sisteminde yaşlı mahpuslara yönelik hizmetlerin ve standartların nasıl olması gerektiği konusu yurt dışında ve uluslararası kuruluşlarca (Örneğin; Birleşmiş Milletler Uyuşturucu ve Suç İle Mücadele Ofisi) üzerinde çalışılan önemli bir konudur. Ülkemiz açısından değerlendirildiğinde ise Ceza İnfaz Sisteminde Sivil Toplum Derneği (CİSST) tarafından Kasım 2012-Kasım 2013 tarihleri arasında yürütülen ""Özel İhtiyaçları Olan Mahpuslar Projesi"" bu konudaki ilk kapsamlı çabalardan biri olarak söz edilebilir. Bu vb. çalışmaların proje önerisinde yer almaması özgünlük açısından bir zayıflık olarak görülmektedir. "	3,40
"Önerilen proje ile halihazırda İngilizce, Bulgarca ve Çekçe gibi diller için yapılmış olan yan tümce yanulamlama (subcategorization) çalışmalarının bir benzeri Türkçe için yapılacaktır. Ayrıca projenin çıktıları arasında yanulamlama sözlükçesi de bulunacaktır. Türk diliyle ilgili dilbilimsel literatürde yapılan çalışmalar genellikle istemle ilişkilidir. Ancak proje önerisinin özgün değeri metinde fazlaca açıklanmamıştır; birkaç cümleyle anlatılmıştır. Proje ekibinin 2015-2017 yılları arasında yürütmekte olduğu ve proje konusuna benzer bir Bilimsel Araştırma Projesi olduğu görülmekte (""Türkçede Bilişsel Eylemlerin Yanulamlama ve Tümleç Özelliklerinin Belirlenmesi: Derlem Tabanlı Bir Çözümleme""), önerilen projenin söz konusu BAP’tan farkı açıklanmamaktadır. Sunulan öneride söz konusu BAP projesinden farklı olarak sadece bilişsel fiillerin (12 adet) değil, görünüş, iletişim, yönlendirme, duygu, soru ve şüphe, algı ve diğer fiillerin de araştırma konusu olduğu tahmin edilmektedir. Bu durumda, önerilen projenin mevcut BAP’ın genişletilmiş bir versiyonu olduğu düşünülmektedir. Ancak, proje ekibinin benzer konulu çalışmalarını ayrıca TÜBİTAK’a sunması ilgili mevzuata aykırı olduğundan, BAP ve önerinin farkının net bir şekilde ortaya konması gerekmektedir.  "	3,60
"Yoksulluk çalışmalarının genellikle kentsel kesimi hedef aldığı düşünüldüğünde önerilen proje kırsal kesimi ve toplumsal cinsiyet olgusunu dikkat aldığı için önemli ve özgündür. Araştırmada farklı tarımsal, sosyo-kültürel ve ekonomik yapıya sahip iki bölgenin karşılaştırılması yoksulluk kavramı ve analizleri açısından da anlamlı ve önemlidir. Proje önerisinde daha önceki panelde yapılan eleştiriler ve öneriler doğrultusunda bir revizyon yapıldığı dikkat çekmektedir. Ancak buna rağmen öneride hala yöntem, konu ve kapsam, kavramsal çerçeve ve literatürle ilgili bazı sorunlar bulunmaya devam etmektedir. Bu da projenin özgün değerini sınırlandırmaktadır. Söz konusu sorunlarla ilgili aşağıdaki tespitler yapılmıştır: Proje önerisinde, kırsal yoksulluğun kadın ve erkeklerde deneyimlenme biçimleri arasındaki farklılıkların Konya ve Adana illeri kırsalında nasıl gerçekleştiğini ortaya koymak amaçlar arasında yer almaktadır. Ancak bu farklılıkların nasıl ele alınacağı hususunda açık seçik değerlendirmeler bulunmamaktadır.Projenin amaçları arasında kırsal yoksulluğun çocuklar üzerindeki etkisi de bir parametre olarak bahsedilmesine rağmen araştırmanın bütünlüğü içinde çocuklarla ilgili bir analiz bulunmamaktadır. Kaldı ki, toplumsal cinsiyet temelli kırsal yoksullukla ilgili bir araştırmada bu kadar çok sayıda değişkenin bir arada ele alınması araştırmanın odağını dağıtacaktır. Adana ve Konya illeri kırsalının araştırılacak olmasına karşın, bu iki ilin kırsalındaki yoksulluğa ilişkin açıklayıcı bilgiler verilmeyişi önemli bir eksiklik olarak değerlendirilmektedir. Bu konuda herhangi bir inceleme ya da veri bulunmuyorsa da, bu belirsizliğe dikkat çekmek önemli olabilirdi.Kırdaki yoksulluğun ""küresel ölçekte neoliberal politikaların uygulanmasına ve kapitalistleşme eğilimlerine"" bağlı olarak arttığından söz edilmekle birlikte, bu politikaların ne türden politikalar olduğu, hangi alanlarda yoğunlaşan politikalar olduğu ve tarım sektörünü ve kırsal alanı neden ve nasıl etkilediği üzerinde durulmayışı da alanın yapısına ve dinamiklerine ilişkin yeterli bir farkındalığa sahip olunmadığı izlenimini doğurmaktadır. Söz konusu süreçler, bir sonraki maddede de detaylandırıldığı gibi yaygın genellemeler şeklinde sunulmakta ancak ayrıntılı ve temellendirilmiş bilgilere dayalı olarak ve proje konusuyla ilişkilendirilerek açıklanmamaktadır. Projenin özgün değeri başlığı altında sunulan gerekçeler genel ifadelerle sunulmaktadır: ""Bu bağlamda önemli gelir kaynaklarından bir kısmını tarımdan sağlayan Türkiye için kırsalda yoksulluğun analizi büyük önem taşımaktadır."", ""Yoksulluk sorununa çözüm odaklı yaklaşmak ve bu konuda stratejiler geliştirebilmek için yoksulluğun toplumsal cinsiyet temelinde nasıl deneyimlendiğinin analiz edilmesi gerekmektedir. Kırdaki yoksulluk büyük oranda tarımsal üretim ilişkilerinden etkilendiği için, kırsalda tarıma dayalı toplumsal ilişkiler ve ürün çeşidi, geliştirilen pazarlama stratejileri gibi değişkenleri içeren çalışmalar söz konusu olguyu anlama, açıklama ve analiz etme noktasında oldukça belirleyicidir. Bu bağlamda çalışma alanı olarak Adana ve Konya illeri seçilmiştir."" gibi cümleler yeterince gerekçelendirilmemiştir. Bu da projenin özgünlüğünü etkileyen bir unsur olarak dikkati çekmektedir. Literatür değerlendirmesi önceki rapor doğrultusunda geliştirilmiş olmakla birlikte literatür proje konusu ve amaçlarına odaklanmamaktadır. Yoksulluk literatürü geliştirilmiş olmakla birlikte toplumsal cinsiyetle ilgili literatür yetersiz kalmaktadır. "	3,00
Çalışma, engelli kimliğinin sosyal inşası sürecinde aile ve bakım verenin özelliklerine odaklanması ve bu noktada engelli olma durumunu yoksul olma durumuyla bir arada incelemesi nedeniyle engellilik sosyolojisine özgün katkılar sunma potansiyeli taşımaktadır. Çalışmanın bir diğer özgün değer potansiyeli yoksul aileler için engelli bakımının yalnızca bir geçim kaynağı olmanın ötesinde ne anlamlar taşıdığını gösterecek olmasında saklıdır. Çalışmanın, bakım verenin aileiçi statüsünü, toplumsal cinsiyetini, medeni durumunu hesaba katması nedeniyle farklı ve çeşitlendirilmiş güç ilişkilerini ortaya çıkarmayı amaçlaması önemli bulunmuştur.  Ancak projenin başlığından başlayarak birçok bölümde proje konusundaki problem(in)lerin net olarak tarif edilmediği, engellilik konusunda kullanılan kavramlarda tutarlılık olmadığı dikkati çekmektedir. Proje başlığında hem engelli hem de sakatlık kavramlarının kullanılması, sakat olmanın sadece sosyal olarak inşa edilen bir durum olarak değerlendirilmesine neden olabilir. Engellilik, özürlülük ve sakatlık kavramlarının birbirlerinin yerine kullanılıp kullanılamayacağı projenin kavramsal çerçevesi içinde sunulmamaktadır. Mevcut literatür ele alınırken farklı yaklaşımlara değinilmemiş ve önerinin literatürdeki hangi boşluğu tam olarak dolduracağı açıkça ifade edilmemiştir. Örneğin, aile odaklılık ile yeni liberal model arasında ilişkinin var olduğunu iddia etmek mümkünse de başka bir ilişkinin var olduğunu dile getiren görüşlerin ortaya konulmaması bir eksikliktir. İlişki kurulan teorilerin birbirinden farklı paradigmalara dayandığı görülmektedir. Ancak, teorik bilgiler verildikten sonra çalışmanın hangi kavramsal ve kuramsal çerçeveye dayandırıldığı net olarak ifade edilmemiştir. 	2,60
Önerilen proje, Türk ve Kürt gruplarından bireylerin yapacakları evlilikler konusunda çapraz evlilik ilişkilerinde eşlerin farklı birer kültürel gruptan gelmelerinin evlilikleri üzerindeki etkileri ve çapraz evliliklerin bu evliliği yapan bireylerin yakın çevresi üzerindeki etkilerinin ortaya konulması olmak üzere iki soruya cevap vermeyi amaçlamaktadır.  Bu sorular, ülkemizdeki barışa katkısı açısından, cevaplanması önemli sorulardır. Ancak konuyla ortaya konmak istenen amaçlar önemli olmakla birlikte aşağıda sayılan metodolojik/kavramsal/kuramsal sorunları nedeniyle çalışmanın özgün değerinin yetersiz olduğu, önceki panel raporunda getirilen eleştirilere yönelik iyileştirmelerin yeterince yapılmadığı görülmektedir. Çalışmanın özgün değerini azaltan unsurlar şöyledir: Çalışmanın üzerine inşa edildiği teorik bir zemini bulunmamaktadır. Her ne kadar önceki panel raporunda olası teorik çerçeveler sunulsa da, bu öneri değerlendirilerek sağlam bir teorik çerçeve sunulmadığı görülmektedir. Türk-Kürt evliliği yapmış çiftlere kartopu tekniği ile ulaşılması hedeflenmektedir. Ancak, kartopu tekniğinin yaratması olası “kümeleme yanlılığına”na karşı nasıl bir tedbir alınabileceği hususu proje önerisinde net olarak açıklanmamıştır. Türk-Kürt evliliği yapmış çiftlerle görüşüleceği belirtilmiş olmasına karşın, projenin amaçları dikkate alındığında karşılaştırma yapmak amacıyla kontrol grubu olarak neden Türk-Türk veya Kürt-Kürt evliliği yapmış çiftlerin kapsama alınmadığı belirtilmemiştir. Saha çalışmasının İzmir’de gerçekleştirileceği belirtilmektedir. Ancak, projenin amaçları dikkate alındığında farklı dinamikleri de (evliliklerin kurulması, sürdürülmesi gibi) araştırma kapsamına alabilmek için projenin saha çalışmasının İzmir dışındaki illerde de (İstanbul, Mersin, Ankara, Gaziantep, Van gibi) gerçekleştirilmesinde yarar bulunmaktadır. Önceki panel raporunda da belirtilmesine karşın, görüşme formundaki soruların halen yönlendirici nitelikte olduğu görülmektedir. Söz konusu sorular, görüşme yapılan bireyleri, kurdukları evlilikte yaşanan sorunlar/anlaşmazlıklar/maruz kaldıkları önyargılar üzerinde düşünmeye zorlamaktadır. Her ne kadar önerilen çalışmanın amacı bunları araştırmak da olsa, katılımcılara kurdukları çapraz evliliklerin olumlu/avantajlı yanlarını ifade etmelerine de şans verilmelidir. Görüşme metinlerine içerik analizi uygulamak, soruların yönlendirici özelliği de dikkate alındığında, bu araştırma önerisindeki beklentileri test etmek için yeterli bir teknik olmayabilir. Yarı yapılandırılmış soru formunda yer alan soruların içeriğindeki sözcük ve kavramlar zorunlu olarak, cevaplayan kişilerin ifadelerinde de yer alacaktır. Dolayısı ile metin çözümlemesinde tekrar eden kavram ve sözcüklerin frekansına bakarak yorum yapmak gerçeği yansıtmaktan uzak olacaktır.30 çiftle yarı yapılandırılmış görüşme yapılması öngörülmektedir. Ancak, bu kişilerin seçiminde herhangi bir yaş, eğitim, gelir, evlilik süresi vb. kota uygulanıp uygulanmayacağı belirtilmemiştir. Çapraz evliliklerin anlaşılması yoluyla gruplar arasındaki sosyal mesafenin daraltılmasına ilişkin politika önerileri geliştirilebileceği belirtilmektedir. Ancak, çapraz evliliklerde sorunları tespit etmekle farklı inanç, kültür ya da vatandaşlık grupları arasındaki sosyal mesafenin daraltılmasına doğrudan katkıda bulunulacağının düşünülmesi gerçekçi bulunmamaktadır. Bu amaca ulaşmak için şu basamaklar takip edilebilir: Çapraz evliliklerde olumlu ve olumsuz örneklerin belirlenmesi ve ikinci aşamada olumlu örneklerin sorun çözme yöntemlerine odaklanılması ve üçüncü aşamada bu yöntemlerden toplumsal bütünleşme için genel çıkarımlara ulaşılması daha yerinde olacaktır.	1,60
Proje Türkiye'de gönüllülüğün durumunu araştırmayı amaçlamaktadır. Bu bağlamda Türkiye’de gönüllülük oranlarının düşük olmasının sebepleri, ayrıca Türkiye’de gönüllülerin gönüllülüklerinin arkasındaki sebepler, gönüllülüklerinin kendileri üstündeki etkisine dair algıları, gönüllülükten beklentileri, hangi tip (insan hakları, eğitim, insani yardım vs.) kuruluşlar için gönüllülük yaptıklarını ve gönüllükten kazanımları araştırılmak istenmektedir. Bu haliyle konu özgün görünmektedir ve literatüre katkı sağlama potansiyeli bulunmaktadır. Proje önerisi özgünlük iddiasını, hedeflerin genişliği ile sağlamayı hedeflemiştir. Önerilen projede birden fazla araştırma konusu bir arada tarif edilmiştir:Gönüllülerin ve gönüllüğün nasıl algılandığıGönüllülerin ve gönüllü olmayanların profilleri (sosyo-demografik, kültürel, etnik, dini vb.)Gönüllülük davranışın motivasyonları ve motivasyonsuzluklarıSTK'ların gönüllü yönetimi ve sorunlarıFormel ve enformel gönüllülük farklarıTüm bu başlıklar ayrı ayrı araştırmaları hak edecek genişliktedir. Tüm bunların tek bir araştırma ile ele alınması hedefi, araştırmanın yüzeysel kalma ve/veya konunun dağılma riskini doğurmaktadır. Araştırma önerisinin esas vurguları metnin genelinde gönüllü profiline yönelik olmuştur. Dolayısıyla araştırmanın gönüllü profilini çıkarmak ile sınırlı olması katkı potansiyelini artıracaktır. Opsiyonel olarak bu hedefe kısmi olarak farklı gönüllü veya gönüllü olmayan kategorilerin gönüllülük motivasyonları ve motivasyonsuzlukları eklenebilir. Ayrıca, Türkiye’deki sivil toplum üzerine yapılan akademik çalışmalara ve gönüllülük konusundaki Sivil Toplum Kuruluşları raporlarına literatür tartışmasında yeterince yer verilmemiştir. Son olarak, gönüllülük davranışının kapsamı net olarak ortaya konulmamıştır. 	3,20
"Proje önerisinin özgünlüğü; toplumsal algının çok-katmanlı modelleme ile analizi, nitel ve nicel araştırma yöntemlerinin birlikte kullanılması, uluslararası akademik rekabette öne çıkan bir konuyu ele alması ve çalıştay düzenlenmesi şeklinde ifade edilmektedir. Önerinin benzer çalışmalardan farklılaşan yönleri, alanda dolduracağı boşluk ve literatürdeki kuramsal-kavramsal tartışmalara sunacağı katkı yeterince (ayrıntılı) olarak ortaya konulmamıştır. Ayrıca Türkiye’de son dönemde yoğunlaşan Suriyeli göçmenlere dair akademik çalışmaların sonuç ve analizlerine yer verilmemesi önerilen araştırmanın özgün değerini düşürmektedir.  Şehirleri kendi içinde değerlendirmeyen, ülke çapındaki genellemeci yaklaşım algıyı değiştiren bağlamsallıkları örterek araştırmanın özgün değerini düşürmektedir. Kurumsal ve toplumsal algı arasındaki ilişkinin sorunsallaştırılmamış olduğu; kurumsal algının neden önemli olduğunun da net olarak ortaya konulmadığı görülmektedir. Ayrıca, problemlerin çözümüne dair yaratıcı-yenilikçi önerilerin neler olabileceğine yönelik net bir bilgi dikkati çekmemektedir.  "	2,40
Araştırma ile `Suriyeli sığınmacılar’ örneğinden hareketle, toplumsal ve kültürel değişmenin özel bir boyutu açıklanmak istenmektedir. Böylece mevcut bilim/teknolojideki eksiklikler ve/veya problemler ortaya konulmaya çalışılacaktır. Projenin konusu güncel ve önemli olmakla birlikte, projenin amacı net bir şekilde ortaya konulmamıştır. Amacı açıklanırken çok genel ifadeler kullanılmış ve araştırmanın odak noktası açık bir şekilde ifade edilememiştir. Amaç ve hedefleri, özellikle araştırmanın evren ve örneklemi düşünüldüğünde belirgin, ölçülebilir ve gerçekçi değildir.Araştırmaya özgünlük katmak için çok karmaşık ve araştırılması uzun zaman ve geniş bir araştırma ekibi gerektiren birbiriyle bağlantılı üç konunun (zorunlu göç süreci - yerel toplumsal algı - kültürleşme süreci) somut örnek üzerinden birbirine bağlantılandırılarak tartışılmamış olması araştırmanın literatüre nasıl bir katkı yapabileceğini belirsizleştirmektedir. Bu üç olgunun ayrı ayrı farklı çalışmalara konu olduğu dile getirilmekte ancak bu çalışmalardan bahsedilmemekte ve önerilen projenin bu çalışmalardaki hangi eksiklikleri tamamlayacağı ifade edilmemektedir. Araştırmanın kapsamı çok geniş tutulmuş ve teorik tartışmalar çok genel bir düzeyde sunulmuştur. Böyle bir literatür taramasının içinde çok kültürlülük, diaspora, melez kimlikler vb. konulara değinilmesi yerinde olacaktır. Öte yandan, yerel toplumun Suriyeli göçmen algısının hangi hususlar (ekonomik, dini (mezhepsel), ideolojik, kültürel, siyasi, tarihi vs.) bağlamında ele alınacağı net olarak ifade edilmemiştir. Diğer yandan Suriyelilere dair algıya yönelik son zamanlarda çok sayıda araştırma yapıldığı dikkate alındığında, önerilen araştırmanın literatürdeki hangi boşluğu dolduracağı yeterince açıklıkla ifade edilmemiştir. 	2,60
"Projenin amacı; İzmir, Gaziantep ve Kars illerine odaklanarak Türkiye'de erkeklerin fiziksel ve cinsel şiddete dair algılarını, deneyimlerini ve söylemlerini ortaya çıkararak kadına yönelik şiddet çalışmalarında önemli bir eksiklik olan erkek deneyimlerini keşfetmektir. Hem dünyada hem de Türkiye'de kadına yönelik şiddet konusundaki literatür, çoğunlukla şiddetin kurbanları olan kadınlara odaklanmış ve şiddet meselesinde erkekler göz ardı edilmiştir. Bu bakımdan proje konusu yüksek bir özgün değere sahiptir. Ayrıca hem kadına yönelik şiddet hem de erkeklik çalışmalarını bir arada değerlendirerek toplumsal cinsiyet ve şiddet arasındaki bağlantıyı kurmayı hedeflemesi bakımından da özgündür. "	4,60
Asıl yurtları Kafkasya ve Karadeniz’in kuzey sahili olan Nogaylar, Kıpçak Türkçesine ait bir lehçe konuşan bir Türk topluluğudur ve Rusya Çarlığının topraklarına egemen olmasından sonra XVIII.-XIX. yüzyıllarda Türkiye’ye göç etmişlerdir. Hâlen Rusya Federasyonu içinde Dağıstan Özerk Cumhuriyetinde yaşayan 103.000 kadar Nogay'ın dilleri UNESCO tarafından Tehlikedeki Diller kapsamına alınmıştır. Proje kapsamında, Türkiye'de ve dünyada tehlikede olan Nogaycanın Türkiye'nin Ankara, Konya, Afyon, Adana ve Gaziantep'in çeşitli köylerinde yaşayan Nogaylar arasında konuşulma ve anlaşılma düzeyi, bir Oğuz dili olan Türkiye Türkçesinden nasıl etkilendiği, nesiller arası dil farkındalığı gibi konular araştırılacak, dijital ses ve görüntü kayıtları deşifre edilerek web ortamında araştırmacılarla paylaşılacak, sözcük ve ek dizinleri ile bağlamlı dizin oluşturulacaktır. Bu nedenle,  yok olma tehlikesi ile karşı karşıya olan Türkiye Nogaycası ile ilgili belgeleme ve konuşur tutum araştırması temelli bu çalışma özgün bir değere sahiptir.  Türkiye'deki Nogay Türkçesinin kendi içindeki ağız farklarının da çalışma çerçevesinde ortaya konulması beklenmektedir. Bu projenin çıktısı olarak Nogaycanın Türkiye Türkçesinden (standart dil/ağızlar) hangi dilbilgisel düzlemlerde etkilendiği de ortaya konmalıdır. 	3,80
"Önerilen projede son dönemde yaygınlaştığı ve görünürlüğü arttığı iddia edilen ruhani arayış ve yeni dini hareketlerin İslami dini pratikler ile etkileşimi bağlamında çalışılması amaçlanmaktadır. Bu çalışma özellikle Batı'da bu alanda yapılan çalışmalarla diyalog kurabilme imkanı düşünüldüğünde, özgün değer taşıma potansiyeline sahiptir. Ancak, proje önerisinin hedeflediği noktaya varabilmesi için gerçekten de Türkiye'de yeni dini akımlarla bağlantı halinde olması gerekmektedir. Üç ilde seçilecek popüler yoga stüdyolarının ne derece yeni dini akımları temsil ettiği tartışmalı bir konudur. Yoga stüdyolarına devam eden kişilerin, özellikle de çalışma için seçilmiş olan dört stüdyoya devam eden kişilerin, sadece bedenleri ve zihinleri için sağlık ve dinginlik değil de yeni bir din ve/veya ruhani arayış içinde oldukları varsayımını doğrulamak güçtür.  Her ne kadar önerinin literatüründe spiritüellik ve yeni dini hareketlerle ilgili çalışmalar yer alsa da, amaç ve hedefler bölümünde bahsi geçen ""spiritüel arayış"", ""spiritüellik deneyimi"", ""yeni dini akımlar"" gibi proje konusunun özünü oluşturan meselelerden tam olarak ne kastedildiği açıkça ortaya konulmamaktadır. Bununla ilintili olarak Türkiye’deki dini akımlarla bağlantısı kurulmadığından önerinin kavramsal ve analitik çerçevesi yeterli bulunmamıştır. Ayrıca spiritüel ve ruhani arayışın sadece yoga merkezlerindeki üyeliğe indirgenmesi özgün değeri düşürmektedir. Projenin özgün değerini azaltan diğer bir husus, araştırmanın amaçlarının önerilen yöntem ile gerçekleştirilip gerçekleştirilmeyeceğidir. Ankara, İstanbul ve İzmir'de seçilmiş olan dört yoga stüdyosunun “yeni dini akım” takipçilerinin toplandığı yerler olarak kurgulanması tartışmalıdır. Bu yerlerin yüksek sosyo-ekonomik statüye sahip kentli kitle arasında, özellikle kimi konularda (insan ve hayvan hakları, çevre) farkındalığı ve duyarlılığı gelişmiş bir gruba işaret ettiği ve tüketim kalıplarından, beslenme, giyinme ve tatil alışkanlıklarına uzanan bir yelpazede farklı ve yeni hayat tarzlarını ifade ettiği düşünülebilir."	1,80
Önerilen proje ile Türkiye’deki sosyal hizmet uzmanlarının iyi uygulama örneklerinin belirlenmesi amaçlanmıştır. Çalışma salt betimleyici nitelikte olup, sonuçlarının sosyal hizmet alanına ne tür katkı yapacağı açık değildir. “Yerelden Evrensele Sosyal Çalışmayı Geliştirmek: Sosyal Hizmet Uzmanlarından ‘İyi Uygulama’ Örnekleri” başlığı dikkate alındığında önerilen projeden sosyal çalışmanın yerel ve evrensel boyutları, sosyal hizmet uzmanlarının iyi uygulama içeriklerine ilişkin bilgi elde edileceği beklenmektedir. Ancak öneri metni incelendiğinde “iyi uygulamanın” objektif ölçütlerinin neler olduğu, yerelden evrensele sosyal çalışmanın hangi kuramsal ve uygulamaya ait sınırlara sahip olduğu açıkça ifade edilmemiştir.  Çalışmanın literatür bölümü sistematik değildir. Yöntem bölümü de pek çok yönüyle sorunlar içermektedir. Kullanılması planlanan ölçme araçlarının (ölçekler) araştırmanın amaçlarıyla tutarlı olmadığı düşünülmektedir.  Evren ve örneklem belirleme gerekçesi açık değildir. Veri toplama süreci ve verilerin değerlendirilmesi ile ilgili karmaşık ve çelişkili açıklamalar yer almaktadır. Söz gelimi proje önerisinde nitel veri analizi için NVivo programı kullanılacağı belirtilirken bütçe kısmında MAXQDA programı talep edilmiştir. 	1,40
"İncelenecek gazetenin, dönemin tefrika roman süreçlerinin belirlenmesi hedefini karşılayıp karşılamayacağı tartışmalıdır. Tefrika, özünde okurla etkileşime açık, okurlar, diğer yazarlar ve eleştirmenlerce yapılan yorumları günü gününe geri bildirim olarak alan ve bu bağlamda yazarın bu tepkiler doğrultusunda metnine yön verebileceği bir türdür. Edebiyat tarihinde de yazarların bu tür tepkiler doğrultusunda metinleri değiştirebildiklerine dair örnekler verilmektedir. Ancak bu örneklerin somut kanıtlarına çoğu kez rastlanılmaz.Proje önerisinde de Tercüman-ı Hakikat'te okur mektuplarına yer verildiğinden söz edilmiştir. Ancak bunların ne kadarının tefrika edilen romanlarla ne kadarının gazetedeki diğer yazılarla ilgili olduğu belirsizdir. Aynı durum eleştiri yazıları için de geçerlidir. Dolayısıyla proje önerisinde ya belirli bir örneklem üzerinden yayımlanan tefrika romanlara ilişkin yazıların anlamlı bir bütünlük oluşturacağına dair kısa bir ön çalışma yapılması ya da Tercüman-ı Hakikat'le ilgili indeks çalışmalarından bu tür yazıların varlığına dair kanıtların sunulması gereklidir. Örneğin yan metinler arasında sayılan ""röportaj""a basın ve edebiyat dünyamızda projenin kapsadığı dönemde rastlanılmamaktadır.     Hâlihazırda TÜBİTAK tarafından desteklenen ""Tefrika Roman Tarihi (1831-1928)"" başlıklı bir proje yürütülmektedir. Bu projede Tercüman-ı Hakikat'in de aralarında olduğu süreli yayınlardaki tefrika romanlar tespit edilmekte ve kopyaları alınmaktadır. Bu bağlamda proje önerisinde yer alan işlerden biri olan tefrika romanların tespiti yapılmaktadır. Aynı işin bir kere daha yapılması zaman ve emek kaybı olacaktır.Yan metinlerin tespit edilmesi ve ana metinlerle ilişkilendirilmesi de önemlidir. Bu nedenle projenin tek bir gazeteyle sınırlandırılması proje sonunda çok az veri toplanmasına sebep olacaktır. Aynı durum Tercüman-ı Hakikat'in yanı sıra taranacak diğer gazeteler için de geçerlidir. Projede bu tür gazete adlarına dört örnek verilmiştir. Her ne kadar ""vb."" gibi denerek daha çok sayıda gazete olduğu belirtilmişse de proje önerisinin kapsadığı 1878-1912 yılları arasında süreli yayın sayısının en az elli dolayında olduğu bilinmektedir. Dolayısıyla tefrika romanla ilgili yan metinler bulmak için öngörülenden daha fazla süreli yayına bakılması gerekecektir."	1,83
"Çekirge afetlerinin Yakınçağ'da Osmanlı İmparatorluğu'nda yaratmış olduğu tahribatın ekonomik, sosyal, tarımsal ve teknolojik boyutlarıyla ortaya konulmasını hedefleyen proje önerisi, tarih alanında önemli bir akademik boşluğu doldurmayı öngörmektedir. Söz konusu soruna değinirken, Osmanlı topraklarındaki sosyal, ekonomik ve tarımsal yaşamla ilgili yeni verilere erişmeyi de amaçlamaktadır. Osmanlı iktisat tarihine doğal afetler açısından bakmayı amaçlayan proje, aynı zamanda gündelik hayat, halkbilimi, tıp ve tarım gibi alanlara da ilgi duyarak, bu disiplinler için de yeni veriler ve yaklaşımlar sunmayı hedeflemektedir. Bu bağlamda proje önerisi, bilimsel açıdan katkı yapma potansiyeli taşımaktadır.    Literatürde afet, felaket gibi kavramlarla da anılan çekirge istilâsı, modern zıraî teknik ve yöntemlerinin uygulanmasından önce hemen bütün toplumları etkileyen tahripkâr doğal hadiselerin başında gelmektedir. Yerel ve bölgesel düzeydeki pek çok isyanın ortaya çıkmasına sebep olan etmenler arasında doğal afetlerin yol açtığı kıtlık, ekilebilir arazilerin oranının azalması, ölümler, işgücü ve üretim seviyelerinin düşmesi sıralanabilir. Proje, Yakınçağ’da Osmanlı Devleti’nde meydana gelen çekirge istilalarının neden ve sonuçlarını; sosyal, ekonomik ve siyasal hayata etkilerini inceleyerek Osmanlı İktisat Tarihi ve Osmanlı Tarımı ile ilgili çalışmalarda önemli bir alanı aydınlatmayı amaçlamaktadır. Bununla birlikte, proje önerisinin özgün değerini sınırlayan hususlar aşağıda sunulmaktadır.Önerilen proje ile Osmanlıların bilgi ve teknoloji varlığı ile çağdaşları olan ülkelerin bilgi ve teknoloji varlıklarıyla karşılaştırmalı bir incelemesinin yapılacağı belirtilmiş ancak bu karşılaştırmanın nasıl ve hangi ülkelerle ve hangi ölçütlerle yapılacağı açıklanmamıştır.  Bu durum önerinin özgün değerini zayıflatmaktadır.Proje önerisinde yakınçağ kavramı halen devam eden geniş bir zaman dilimini kapsamaktadır. Bu zaman dilimi içerisinde projenin kronolojik sınırlarının kesinleştirilmemiş olması özgün değeri olumsuz yönde etkileyen bir husus olarak değerlendirilmiştir. Buna ek olarak, yakın zaman içerisinde sınırlarının sık sık değiştiği Osmanlı coğrafyasının hangi bölgelerinin üzerinde ağırlıklı olarak çalışılacağı ve gerekçelerinin netleştirilmediği görülmüştür.Literatür özetinde kuramsal çalışmalardan yeterince bahsedilmemesi ve bütün çalışmaların tarihsel kaynaklar olması önemli bir eksiklik olarak değerlendirilmiştir. Oysa bu konu, iktidar odaklı okumalar kadar, merkez-çevre ilişkileri açısından da incelenmesi ve irdelenmesi gereken zengin verilere de sahiptir. Osmanlı Devletinin merkezileşme ve bürokratik bir devlet olma çabalarının etkin olduğu bu dönemde meydana gelen olağanüstü olaylar, bu çabayı olumlu yahut olumsuz hangi yönde etkilemiştir, bu hususun da öneride ele alınması gerekmektedir. Deprem, salgın hastalıklar, sel felaketi ve göç gibi olağanüstü durumlarda merkez ve taşra teşkilatlarında kalemler/bürolar ihdas etmek suretiyle önlemler alan Osmanlı Devleti’nin bu doğal hadise karşısında da geçici süreyle vücuda getirdiği kurumlar ve sandıkların olup olmadığı tespit edilmelidir. "	3,83
Öneride Sultan II. Abdülhamid döneminde (1876-1909) yayınlanmış haberler çerçevesinde, İspanyol kamuoyunun Türklere'e, Osmanlı Devleti'ne ve II. Abdülhamid'e karşı bakış açılarının tespit edilmesi ve bu veriler çerçevesinde İspanya'daki Türk ve Türkiye imajını ortaya çıkarılması hedeflenmektedir. Proje önerisi mevcut bir problemi, bundan mütevellit doğmuş bir sıkıntıyı ortaya koymadığı ve belirli bir eksikliği giderebilme veya çözebilme önerisi getirmediği için özgün değerinin yetersiz olduğu düşünülmektedir. Bu tür bir projede nitel tanımlamalardan ziyade mevcut bir problemin ortaya konulması ve bu problem için çözüm yolları üretilmesi/önerilmesi beklenmektedir.Mevcut projede ortaya konulan hipotez kavramsal olarak öznel kabullere dayanmaktadır. Öznel kabule dayalı görüşlerin ispatlanması ve arşivde sadece bu yönde verilerin toplanacak olması önerinin özgün değerini önemli ölçüde zayıflatmaktadır. Proje önerisinde metodolojik bakımından farklı yaklaşımların birbiriyle karıştırılmamasına dikkat edilemelidir.  İspanya basını (dostluk, tarafsızlık vb. kavramlarla değil) var olduğu biçimiyle analiz edilmelidir. II. Abdülhamit devri Osmanlı-Türk imajı dikkate alındığında bir Katolik Hıristiyan ülkesi olan İspanya'da zamanın basınında yayınlanan ve bir olasılıkla negatif sayılabilecek yorumlar ve söylemler (özellikle Balkanlar ve Ermeniler söz konusu olursa) olabileceği göz önünde bulundurulmalıdır. Tarihselci bir yaklaşımın belirgin olarak hissedildiği çalışma “imaj” kavramı etrafında örülmekle birlikte, sosyal antropoloji ve sosyal psikolojide egemen olan “öteki” kavramıyla, farklı etnik ve dinsel kimliklere sahip topluluklar/devletler arasındaki farklılıklara ilişkin sosyolojik ve felsefi/kuramsal konulara değinmemiştir. Sosyal antropoloji, sosyal biyoloji ve psikoloji alanında yapılan çalışmalar, etnik kimliğin oluşumuna ve içeriğine etki eden etik ve emik tanımlamalar imaj çalışmaları için hayati önemi haizdir. Modernleşme dönemiyle birlikte Osmanlı toplumunun ve Türklerin kimliklerini yeniden tanımlama ihtiyaçları dış basında (İspanya) nasıl bir imaj değişikliğine yol açtığı açık değildir. Bunların tespit edilebilmesi için farklı disiplinlerden kuramsal okumaların da yapılması ve bir arşiv-literatür ilişkisi kurulması gerekmektedir. Ayrıca, öneride medya ve kitle iletişim bilimi konusunda kuramsal yaklaşımların (göstergebilim, anlambilim vb.)  da göz önüne alınması önemlidir.Literatür özetinde dikkat çeken bir diğer husus ise, birkaç yazınsal çalışma dışında hemen bütün çalışmaların tarihsel kaynaklar olmasıdır. Sözü edilen çalışmalar, projenin kapsamını oluşturan 1876-1909 yıllarından ziyade 15 ve 17. yüzyıllar arasındaki döneme aittir. Bunların büyük bir çoğunluğu da İspanya’dan ziyade “Osmanlı Devleti ile çıkar ilişkisi bulunan ve sömürgecilik çağında imparatorluk topraklarında gözü olan”, projede de dile getirildiği gibi Türkiye’yi ‘hasta adam’ olarak gören yaklaşımı benimsemişlerdir. Bunun gibi yaklaşımlar, örneklem olmanın dışında özgün değer anlamında yanıltıcı sonuçlara yönlendirebilir. 	1,33
Proje önerisi ile 1871-1931 tarih aralığındaki bütün markaların incelenecek olması, bu konudaki boşluğun doldurulması anlamında önemli bulunmuştur. Projede Alamet-i Farika Defterleri, İhtira Beratları, arşiv belgeleri, süreli yayınlar ve ikincil kaynaklardan elde edilen verilerin sayısal bilgilere (tablo ve grafiklerle görselleştirilerek) dönüştürülecek olması ve belirtilen kaynaklardan elde edilen veriler ışığında sektörel analiz yapılacak olması projenin özgün değerini artırmaktadır.  Projenin bir başka özgün değeri, incelenen markalar arasından günümüze ulaşanların olup olmadığının ve bu çerçevede süreklilik arz edenlerinin tespit edilmesidir. Tespit edilen bu markaların şehirlerin hangi mevkilerinde ve hangi sektörlerde yoğunlaştığı, haritalarla desteklenerek ortaya konulacak ve günümüze ulaşan markaların tarihsel kimlikleri de bu sayede netleştirilmiş olacaktır. Süreklilik arz eden markaların tarihsel kimliklerinin ortaya çıkarılması, tarihi, turistik ve ekonomik açılardan önem taşımaktadır. 1980’li yıllara değin genel geçer paradigmaya göre 1838 Baltalimanı Ticaret Antlaşması ile birlikte Osmanlı İmparatorluğunda özel teşebbüs büyük ölçüde çökmüş ve Osmanlı İmparatorluğu dünya ekonomisinde edilgen bir periferik konuma indirgenmiştir. Bu paradigmayı Reşat Kasaba ve Donald Quataert gibi tarihçiler sorgulamış ve 1838 sonrasında Osmanlı İmparatorluğunda özel girişimlerin yeni koşullara ayak uydurabildikleri konusunda veriler sunmuşlardır. Proje önerisiyle elde edilecek bulgular, Kasaba ve Quataert’in yaklaşımlarını olgusal ve somut düzlemde, markalaşma verilerine dayanarak test edebilecek niteliktedir.	5,00
"Proje önerisinin iki temel amacı vardır: birincisi, İpek Yolu'nun tarihî bir tablosunu ortaya çıkarmak; ikincisi ise Anadolu'da belirlenen bazı şehirlerde güncel bir durum tesbiti yapmaktır. Önerinin tarih boyutu zayıf olup, bu konuda bir inceleme yapılmadığı gibi, projede yapılması planlananlar da sağlam bir zemine oturmamaktadır. İkinci ayağında yapılması planlananlar için yeterli düzeyde ön çalışma yapılmadığı anlaşılmaktadır. Yerel arşivlerin taranacağı ve Anadolu'da seçilen bazı illerde anketlerin yapılacağı ifade edilmektedir. Ancak, bu çalışma ile neyin amaçlandığı açık değildir. Projenin en temel sorunu, birkaç boyutu olan bir çalışmayı tek bir proje önerisi dahilinde  araştırmayı amaçlamasıdır. Tarih, politik ekonomi, uluslararası ilişkiler ve mimarlık-sanat tarihi gibi alanlardan hangi boyutun ne ölçüde ele alınacağı ve bunların birbiri ile ilişkisi net olarak belirtilmemiştir. Diğer taraftan, İpek Yolu konusunda yolun tarihi kalıntılarının mı, yolun geçtiği yerdeki tarihteki ekonomik konumun mu, yoksa bugünkü ekonomik konumun mu, ya da yolun geçtiği yerdeki sanat eserlerinin envanterinin mi araştırılacağı ayırt edilmiş değildir. Bu metodolojik dağınıklık özgünlüğünün anlaşılmasını zorlaştırmaktadır.Bir diğer zayıflık literatür taraması ve analizi ile ilişkilidir. Önerinin özgün değer bölümünde ""günümüzde küresel siyasetin ekonomik entegrasyon modellerine yöneldiği bir dönemde, ipek yolu projesi Türkiye için bölgesel entegrasyona zemin teşkil etme potansiyeli taşıyan bir projedir ve bu çerçevede Türkiye’de yapılacak olan ilk çalışmadır"" ifadesi yer almaktadır. Bu konuyla ilgili olarak YÖK’ün tez kataloğu tarandığında dahi bir kısım tezlere ulaşılmakta, ayrıca bununla ilgili olarak pek çok yayının yer aldığı ve toplantıların düzenlendiği görülmektedir. Dolayısıyla bu konu daha önce başka araştırmacıların da dikkatini çekmiş ve bazı çalışmalara konu edilmiştir. Literatür özetinde bazı çalışmalara değinilmekle beraber, esaslı bir tespit ve değerlendirme yapılmadığı dikkati çekmektedir. Çalışma  öneride belirtilen “nadir olma” iddiasını karşılasa bile nedret, bir önerinin özgünlüğü için yeterli bir gerekçe değildir. "	1,50
Çalışma ile İstanbul'daki sanat dünyasının bütünlüklü bir haritasının çıkarılması hedeflenmektedir. İlk olarak, önerinin, özgün araştırma yapısıyla, sanat sosyolojisi ve sanat tarihi literatürü açısından önemli bir eksikliği gidereceği görülmektedir. İkinci olarak araştırma, çağdaş sanat alanına dair politika oluşturma noktasında önemli bir veri seti sağlama potansiyeline sahiptir. Son olarak, araştırma, ilk kısmı oluşturan nesnel momentinde operasyonelleştirdiği ilişkisel yöntemler ile, ilgili sanat alanının sosyal ağ haritasının çıkarılmasının yanı sıra, Türkiye'de ender karşılaşılan bir araştırma yönteminin işletilmesi bakımından da metodolojik ve pedagojik katkı sunmaya aday görünmektedir.Ancak öneride yer alan kavramlar arasında kimi belirsizlikler söz konusudur: “Çağdaş sanat” ve “Çağdaş sanat dünyası” gibi. Çalışmanın içerdiği kamusal fayda göz önüne alındığında kullanılan temel kavramların net olarak ortaya konulması faydalı olacaktır. Ayrıca, hedeflenen sahaya (sanat alanına ve aktörlerine) yönelik daha açıklayıcı bilgilere ihtiyaç duyulmaktadır.  	3,80
Türkiye'de siyasi partilerin tipleri, devlet toplum ilişkileri, parti içi örgütlenmeleri, seçmenlerle ne düzeyde ve hangi araçlarla iletişim kurdukları konularında mevcut akademik boşluğu doldurma potansiyeli bulunduğu için proje önerisinin özgün olduğu değerlendirilmiştir.Bununla birlikte, proje önerisi, siyasi partilerin sivil toplum ve devlet karşısında aldıkları konumun farklılaşması üzerinden, Türkiye siyasi partilerinin uluslararası literatürde yer alan kuramsal çerçeveye göre ne tür parti modelleri niteliği taşıdığını ortaya koyması açısından da özgün bulunmuştur. Ancak, yöntemde görülen bazı belirsizlikler, projenin özgün değerini kısmen sınırlandırmaktadır.  	4,00
Proje, Türkiye’de güvenlik yapılanmasının son 15 yılda geçirdiği dönüşümleri güvenlik hukuku ve güvenlik teşkilatlarında yapılan değişiklikler çerçevesinde incelemeyi önermektedir. Bu anlamda önerilen proje, bu konuda şu ana kadar yapılmış çalışmaların eksikliklerini sağlam temellere dayandırarak ortaya koymakta ve şu iki temel şekilde bu alana özgün katkı sağlamaktadır: a) Türkiye’nin güvenlik yapılanmasının geçirdiği dönüşümü 3 ayrı çıktı özelinde inceleyerek, bu dönüşümü sadece betimleyici olarak oraya çıkarmakla kalmayıp bu dönüşümün hem devlet yapılanmasında, hem devlet-vatandaş ilişkisinde hem de güvenlik teşkilatlarının birbiriyle olan ilişkisine olan etkilerine bakmak ve, b) Türkiye’deki güvenlik yapılanmasının geçirdiği dönüşümün sebepleri arasında şu ana kadar daha çok Türkiye’nin iç dinamiklerini ve iç politika faktörlerini ön plana çıkaran çalışmalar yerine, güvenlik kavramının ve uygulamalarının küresel bazda geçirdiği dönüşümlerin, başka bir deyişle dışsal faktörlerin, Türkiye’ye olan etkisine odaklanmak. Buna ek olarak, öneride sunulan literatür taraması proje ekibinin akademik yazına hakimiyetini göstermekle kalmayıp bu kavramsal yeniliklerin Türkiye’ye Türkçe olarak taşınması ve uygulanması projenin değerli katkılarından olabilecektir. Bununla birlikte projenin özgün değerinin gölgeleyebilecek bazı unsurlar bulunmaktadır:Türkiye örnek olayının çalışılmasının uluslararası güvenlik literatürüne katkısının ne olacağı açıklanmamıştır. İç güvenlik ve dış güvenlik arasındaki ilişkinin ne şekilde kurulacağı literatürle destekli olarak verilmemiş ve bunun hangi metodoloji ile ortaya çıkarılacağı net olarak belirtilmemiştir.Proje kapsamında haritalandırma yapılacak olması projenin özgün değeri olarak ifade edilirken, haritalandırmanın kapsamı ve yönteminin ne olduğu açıklanmamıştır. 	3,60
"Proje, Türkiye’nin son otuz yıldaki göç ve sığınma politikalarındaki değişiklikleri, devletin üç ana kitlesel mülteci göçü sırasında sergilediği tutum, algılama ve uygulamalarını karşılaştırarak incelemeyi önermektedir. Bu anlamda önerilen proje, bu konuda şu ana kadar yapılmış çalışmaların eksikliklerini sağlam temellere dayandırarak ortaya koymakta ve şu üç temel şekilde bu alana özgün katkı sağlamaktadır: a) Yakın dönemde Türkiye’nin karşılaştığı üç büyük sığınmacı hareketi karşısında devletin tepkilerini karşılaştırmalı olarak incelemek; b) Çıkan sonuçlar ışığında güncel bir biçimde Türkiye Devleti’nin gündeminde olan Suriyeli mülteci sorunu için politika önerilerinde bulunmak; ve c) Günümüz mülteci ve sığınma politikalarının belirlenmesinde kullanılan ulusal ve uluslararası mevzuatların karşılaşılan kitlesel göçler çerçevesinde yetersizliği konusunda çıkarımlarda bulunmak. Projenin, Suriye'den gelen 2 milyonu aşkın mülteciye ev sahipliği yapan Türkiye'ye üç farklı kitle halindeki mülteci akımını devletin izlediği politikaları tarihsel bir karşılaştırma perspektifinden incelemesi önemlidir. Proje özetinde de belirtildiği üzere güncel bir sorunu karşılaştırmalı bir perspektiften ele alması problemlerin çözümüne yönelik katkı sağlayabilir. Ancak önerinin kavramsal ve kuramsal olarak katkısı kısıtlıdır. Projenin kuramsal altyapısı yeterince net değildir. Zorunlu göç olgusu, projenin yazın taraması kısmında belirtildiği üzere, özellikle 2000’li yıllardan itibaren kuramsal açıdan da çalışılmıştır. Örneğin Oxford merkezli çalışmalar, bu noktada önemli kuramsal çerçeveler sunmaktadır. Yapısal nedenler, tetikleyici nedenler gibi etkenler, zorunlu göçe maruz kalan göçmenlerin sınıflandırılması (ekonomik mülteci, çevre mültecisi gibi), kullandıkları göç metotları (sığınma başvurusu, yasal olmayan yollar, geçici yöntemler gibi) açılarından göçü belirli bir kuramsal çerçeveye oturtmaya çalışan akademik çalışmalar mevcuttur. Kaldı ki öneri de bunların bazılarından bahsedilmektedir. Ancak, güncel literatürde etkin yere sahip olan bu kuramsal altyapının projeyle nasıl ilişkilendirileceği açık değildir. Türkiye örneğinin zorunlu göçün küresel yönetişimine nasıl bir kuramsal katkı yapacağı konusu da net değildir. Bu bağlamda, projenin uluslararası literatüre kavramsal katkısının ne olacağı açık değildir.    Ayrıca, proje ekibinin proje konusuyla ilişkili daha önce gerçekleştirmiş oldukları projelerin mevcut öneriye nasıl bir altyapı oluşturduğunun belirtilmemiş olması bir eksiklik olarak değerlendirilmiştir."	3,40
"Proje önerisinin amacı; ders araştırması uygulamasının matematik öğretmenlerinin mesleki gelişimleri üzerindeki etkisini incelemektir. Proje önerisinde bir önceki dönemdeki eksikliklerin bir kısmının giderildiği görülmektedir. Bu projenin matematik öğretmenleri üzerine ve mesleki gelişim odaklı olması alanyazına yenilik getirmekte, ders imecesi gibi popüler bir araştırma deseninde olması projenin özgünlüğünü desteklemektedir. Projede “ders imecesi ile matematik öğretmenlerinin, öğretmenlik görevlerini farklı durumlara farklı çözümlerle yaklaşma, tek bakışlılık değil çoklu bakış, tek fikirlilik değil çoklu fikirlilik-ortak akıl, egemen fikirlilik değil demokratik fikirlilik çerçevesinde ele almalarını sağlanacaktır” denilmekte, bu ifade edilenler de sağlıklı bir eğitim ortamının olmazsa olmazları olarak ele alınmakta ve proje ile matematik öğretmenlerine bu özelliklerin kazandırılmaya çalışılmaktadır. Bu özellikleri ile proje ülkemiz ve mesleki gelişim açısından önem taşımaktadır. Projede ülkemizde matematik eğitimine yönelik ders araştırmasını konu alan araştırmalara değinilmiş, ancak projenin bu araştırmalardan farkı açıklanmamıştır. Araştırmada uygulanacak ders imecesi ya da ders araştırmasının diğer araştırmalardan hangi yönüyle ayrıldığına ilişkin herhangi bir bilgi verilmemiştir. Ayrıca yapılan araştırmalar ayrıntılı bir şekilde ortaya konulmamıştır.Bununla birlikte,  projenin alt amaçlardaki değişken sayısı oldukça fazla belirlenmiş ve bunların literatürle ve birbirleriyle ilişkisi yeterli düzeyde oluşturulmamıştır."	3,67
Proje önerisinin temel amacını, Türkiye’de 12 bölgede 14 ilden seçilen tüketicilerin sosyo-demografik ve ekonomik faktörleri dikkate alınarak organik süt ve konvansiyonel süt ürünlerini (açıkta ve kapalı) tüketip tüketmeyeceği ve tüketme isteğinde ise her bir süt ürünü için tüketicilerin ne kadar ödeme yapma isteğinde olduklarının Çok Değişkenli Heckman Seçicilik Yöntemi ile belirlenmesi oluşturmaktadır. Bunun yanı sıra, proje önerisinin başlıca alt amaçlarını ise araştırma sahası olarak seçilen 14 il için organik süt tüketim grubunun belirlenmesi, tüketicilerin konvansiyonel süt ürünlerine yönelik varsa endişelerini belirlenmesi ve gıda tarım politikalarının belirlenmesinde önemli olan her bir süt ürünü için prim ödeme olasılıkları ile ödeme düzeylerinin kendi aralarındaki çapraz korelasyon katsayılarının belirlenmesi oluşturmaktadır.  Proje önerisinde dikkate alınan açık ve kapalı süt tüketimleri ülkemizde yaygın bir tüketime sahiptir ve ulusal literatürde gerek açıkta gerekse kapalı süt tercihlerini ortaya koyan çeşitli çalışmalar mevcuttur. Buna karşın proje ile gerek sağlık kaygıları gerekse bilinçli tüketim, gelir artışı gibi faktörlerin etkisi ile son yıllarda giderek artan bir öneme sahip olma potansiyeline sahip olan organik süt tercihleri ve tüketicilerin ödeme istekliliğini ortaya koyan ilk çalışma olması itibariyle proje önerisi özgündür. Ayrıca, proje bulgularından organik süt üretimine yatırım yapmak isteyen yatırımcılara ve tarım politikalarına yönelik önemli bulgulara ulaşmak mümkündür. Ancak, proje önerisinde de ifade edildiği gibi organik süt üretiminin Türkiye toplam süt üretimi içindeki payı %0.098 gibi oldukça düşük bir seviyededir. Bu anlamda özellikle organik süt tüketmemiş hanehalklarının organik süt için litre başına ne kadar ödemek isteyecekleri konusunda güvenilir bilgi alınamama ihtimali çalışmanın özgünlüğünü kısıtlamaktadır.Proje önerisinde, tüketilen sütün üretim tekniği kadar, inek, koyun ve özellikle keçi türlerine göre de daha fazla ödeme istekliliğinin ele alınmamış olması, projenin özgünlüğünü sınırlandıran bir diğer husus olarak değerlendirilmektedir.	3,80
Bu araştırma projesi, umut kuramını kullanarak optimal portföy seçimi modeli geliştirmeyi, bu modeli ayrıntılı inceleyerek ve optimal portföylerin yapısını belirleyerek elde edilmesi planlanan veriler ile finansal pazarlarda yatırımcıların davranış biçimleri ve fon yönetimi ile ilgili önemli gelişmelerin bulunmasını amaçlamaktadır. Genel olarak projenin kapsamı, perspektifi ve uygulamayı önerdiği metotları ile özgün ve önemli olduğu, portföy yönetimi konusunda çok fazla ele alınmamış yeni bir alanı araştıracağı ve yeni bir modelleme yapacağı ve sonuçlarının planlandığı şekilde olması durumunda da uluslararası saygınlığı ve etkisi olan bir değer yaratacağı düşünülmektedir. Önerilen proje kapsamında Umut Teorisi ile ilgili evrensel finans literatürü dikkate alındığında teorinin ampirik uygulaması açısından en aktif alanı olarak karşımıza çıktığı görülmektedir. Ancak çözülmesi gereken sorunları da içerisinde barındırmaktadır. Ayrıca, Bernard ve Ghossoub (2010) göre Umut Teorisi ile ilgili teorik çalışmalar da sınırlıdır. Bu çerçevede önerilen projenin Türkçe literatür açısından özgün değeri üretme potansiyeli bulunmakla birlikte, evrensel literatür dikkate alındığında özgün değer azalmaktadır.	4,00
"Türkiye’de yeterince detaylı incelenmemiş bir konu olan yenilenebilir enerji yatırımlarına uygulanan teşviklerin analizini bir iktisadi model oluşturarak söz konusu teşviklerin elektrik fiyatları üzerindeki etkilerinin belirlenmesi hedeflenmektedir. Projenin özgün değerleri oldukları ileri sürülen çıktılar çerçevesinde değerlendirildiğinde; proje önerisinin teşvik sistemlerini çalışan ekonomi bilimin ilgili alt dalının belirli eksikliklerini veya problemlerini ortaya koymadığı, önerilen ekonomik model ile ilgili hiçbir açıklama getirilmediği, sadece basit iki hesaplama yöntemi önerildiği düşünülmektedir. Önerilen özgün değerler içerisinde yenilikçi öneriler, metodolojik/kavramsal/kuramsal katkılar yer almamaktadır. "	2,00
Proje önerisi Türkiye'de ergenlerin (14-18 yaş) tasarruf davranışlarının analiz edilmesi amacıyla oluşturulmuştur. Tasarruf etme davranışının ergen dönemde hangi dinamiklere sahip olduğunun analiz edilmesi büyük bir önem taşımaktadır. Bu konu ile ilgili daha önce yapılmış detaylı bir çalışma bulunmamaktadır. Türkiye ekonomisi son dönemde dışa bağımlı büyümektedir. Bu nedenle iç tasarrufların arttırılması hayati önem taşımaktadır. Tasarruf alışkanlığı ergenlik döneminde şekillenmekte ve olgunluğa geçişte belirleyici iz bırakabilmektedir. Bu nedenle ergenlik dönemindeki tasarruf eğilimini incelemek politika yapıcılara uzun vadede tasarrufların arttırılmasına yönelik politika önerileri için değerli bir analiz sunmaktadır. Bu anlamda bu proje oldukça özgün bir çalışmadır. Türkiye'de yapılmış makro ve mikro düzeyde böylesine kapsamlı bir saha çalışmasının ulusal ve uluslararası literatüre de katkı sağlaması beklenmektedir. Çalışmanın özgün değerini kısıtlayıcı bir husus, proje önerisinde de değinildiği üzere hedef kitlenin tüm 14-18 yaş grubunu içermesine rağmen örneğin okula devam eden adölesanlar arasından seçilmiş olmasıdır. Öte yandan, tasarruf davranışlarının yetişkinliğe aktarım mekanizmasının açıklanması çalışmanın değerini artıracaktır. 	4,40
Önerilen proje, iklim değişikliğinin Türkiye tarımı ve özellikle tahıl sektörü üzerine orta ve uzun vadedeki etkileri ile oluşacak mekânsal ve zamansal risk ve kırılganlıklarını incelemek ve bu etkilere karşı adaptasyon yöntemleri geliştirmek amacı taşımaktadır. Projenin günümüzde tüm dünyanın önemli bir sorunu olan iklim değişikliklerinin tarım üzerindeki etkilerini inceleyecek olması önemli bulunmuştur. Proje konusu itibariyle özgündür. 	5,00
"Projenin amacı, bazı doktora programlarını vasat kalite-vasat performans-vasat üretkenlik dengesine götüren muhtemel dinamikleri, interdisipliner (disiplinler arası) bir perspektifle tespit etmek; ve vasat dengeden, öğretim ve araştırma performansını artırıcı dengeye (dengelere) geçme imkanlarını (politikalarını) teorik ve ampirik olarak belirlemektir. Proje önerisi, beşeri sermayenin önemli bir parçası olan doktora programlarındaki bilimsel verimliliğe katkı sağlaması açısından önemli görülmüştür. Bu anlamı ile proje özgün olmakla birlikte, önemli sınırlılıklar barındırmaktadır. Proje önerisinde, özgün değerin değerlendirilmesi için yeterli açıklama bulunmamaktadır. Örneğin, projenin üzerine kurulduğu vasatlık ve kalite kriterlerinin net olarak neye karşılık geldiği ifade edilmemiştir. Vasatlık değerlendirilirken doktora programlarının marjinal katkısının mı yoksa mutlak katkısının mı verimlilik artışı olarak değerlendirileceği belirsizdir. Ayrıca araştırma kapsamının genişliği (Türkiye’deki tüm disiplinleri kapsayan doktora programları) düşünüldüğünde çalışmanın özgün değeri muğlak hale gelmiştir. Proje önerisinde, doktora programlarının ""vasatlık"" nitelemesi bir varsayım olarak görülmektedir. Proje öncesinde doktora programlarının vasat olduğu varsayımının birtakım verilerle desteklenmiş olması projenin özgün değerini artıracaktır. Ek olarak kullanılan dil, proje önerisinin anlaşılmasını zorlaştırmaktadır."	2,00
Proje önerisinin amacı, enformel cepten sağlık harcamalarının boyutunu ve bu harcamaları etkileyen faktörleri belirlemektir. TÜİK Bütçe Anketlerinde hanelerin tüketim harcamaları derlenmekle beraber sağlık harcamaları kalemi altında cepten yapılan sağlık harcamalarının ne kadarının formel ne kadarının ise enformel olduğunu ayırt etmek mümkün değildir. Bunun yanı sıra, TÜİK verisi kişi bazında yapılan sağlık harcamalarına dair bilgi vermemektedir. Önerilen proje kapsamında İstanbul’da yürütülecek bir saha çalışması ile 2962 haneye ulaşılması planlanmaktadır. Toplanacak olan verinin hanedeki toplam sağlık harcamalarının yanı sıra, birey bazında bilgi verecek oluşu çalışmaya ayrı bir değer katmaktadır. Bu veri sayesinde kişisel özellikler bazında da harcamaların farklılaşıp farklılaşmadığı test edilebilecektir. Proje önerisinin özgün değeri, alan araştırması sonucu üretilecek olan veridir. Bu verinin sadece İstanbul ili ile kısıtlı ve tek bir dönemi kapsayacak oluşu çalışmanın özgün değerini düşürmektedir. Ancak, bu alandaki veri kısıtı göz önüne alındığında, bu alandaki çalışmaların çoğalması ve çeşitlenmesi ihtiyacı ortadadır. Ayrıca benzer bir çalışmanın daha önce Kırıkkale ili için yapıldığı görülmektedir. Bu anlamda çalışma daha büyük bir metropolde yapılması dolayısıyla özgünlük içerse de, daha önce başka bir il için benzer bir çalışmanın yapılmış olması çalışmanın özgünlüğünü kısıtlamaktadır. 	3,80
"Proje önerisinde 1999 yılında Uluslararası Çalışma Örgütü (ILO) tarafından gündeme getirilmiş olan ve artık temel hedefi haline dönüşen “insana yakışır iş (İYİ)” (decent work) kavramından hareket ederek Türkiye imalat sanayinde alt sektörlerin İYİ açısından karşılaştırılabilmesine olanak sağlayacak bir endeks geliştirilmesi amaçlanmaktadır. Bununla beraber iş kalitesi (quality of job) kavramının da ele alınması planlanmaktadır. Bu amaçlar doğrultusunda hem İYİ hem de iş kalitesi endekslerinin 2007 ve 2012 Hanehalkı İşgücü Anketlerine ait veriler kullanılarak elde edilmesi planlanmaktadır.İYİ kavramının ölçümü konusunda Türkiye’yi konulan literatür incelendiğinde Palaz (2005) ve Toksöz (2008) çalışmaları; iş kalitesinin ölçülmesi konusunda da Bakır, Taşıran ve Taymaz (2009) çalışması ile kıyaslandığında, önerilen projenin imalat sanayini alt sektör itibariyle ele alacak olması özgün bir değer taşımaktadır.Ancak, Türkiye İstatistik Kurumu (TÜİK) tarafından yayınlanan Hanehalkı İşgücü İstatistiklerinin, proje önerisinde belirtilen 2007 ve 2012 yılları dışında da veriler yayımlanmasına karşın neden sadece bu yılların analiz edileceği açık bir şekilde açıklanmamaktadır. Bununla beraber, proje önerisinde “İYİ kavramının standart bir yöntem ile toplulaştırılarak ülkelerin sıralanarak karşılaştırılabileceği şekilde indirgenmesini son derece boyutlu ve kompleks bir kavramın aşırı basitleştirilmesine yol açacağı iddiası ile eleştirilmiştir.” ifadesi yer almaktadır. Bu ifadeye karşın bir toplulaştırılmış endeks oluşturulmaya çalışılması bir çelişki ortaya çıkarmaktadır. Bu hususa dair proje önerisinde herhangi bir açıklama getirilmemiştir. Bunun yanında iş kalitesi için bir endeks daha oluşturmanın önerilen proje kapsamında ne fayda sağlayacağının konu ile bağdaştırılmış olmaması bir eksikliktir. Bunlara ek olarak, proje önerisinde kullanılacak yönteme karar verilmemiş olmaması çalışmanın yöntem yönünden özgünlüğünün değerlendirilmesini imkan vermemektedir.Proje önerisinde “Türkiye için ilk kez iş kalitesinin karşılaştırılabilir nicel ölçütlere dayalı ölçümü gerçekleştirilecektir.” ifadesi yer almaktadır. Yani, GÜ ve GOÜ ayrımı dikkate alınarak İYİ endeks hesaplamaları yapılması özellikle GOÜ için özgün bir değer katmaktadır fakat GOÜ ve Türkiye’ye özgü hangi kriterlerin dahil edileceği net olarak belirtilmediği için bu durum özgünlüğü olumsuz etkilemektedir.  Ayrıca İYİ endeksi oluşturulması ve iş kalitesi analizinin benzerlikleri ve farklılıkları proje önerisinde irdelenmemiş ve amacın hangisine yönelik olduğu netleştirilmemiştir. "	3,60
Çalışmada Türkiye için bölgesel ve ulusal ölçekte finansal büyüme ve gelişmenin ekonomik büyüme üzerine olan etkisi araştırılması amaçlanmaktadır. Bu doğrultuda ilişkinin zaman içinde ve farklı bölgeler arasında doğrusal olmayan özelliğinin eşik değer yöntemi ve örneklem bölünmesi yöntemleri kullanılarak analiz edilmesi planlanmaktadır. Proje önerisinin bölgesel bazı da içermesi ve doğrusal olmayan yöntemlerin dikkate alınacak olmasının özgün değer açısından önemli olduğu değerlendirilmiştir. Ancak proje önerisinin literatürdeki boşluğu nasıl dolduracağı yeterince açıklanmamıştır. Bölgesel bazda hesaplanacak ve analizlere temel teşkil edecek endekslerin nasıl oluşturulacağının açıklanmaması projenin özgün değerini önemli ölçüde belirsizleştirmektedir. Ayrıca mevcut literatür, proje yürütücüsün çalışmaları ve görev aldığı TÜBİTAK projesi dikkate alındığında proje önerisinin bunlardan nasıl farklılaştığı açık bir şekilde ortaya konulmamıştır. 110K295 numaralı proje ile sunulan proje önerisi arasındaki organik ilişkinin olup olmadığı tartışılmamıştır. Son olarak proje önerisinde sık sık atıf yapılan ve analizlere dayanak teşkil edeceği ileri sürülen Chen, Wu ve Wen (2013) tarafından yapılan çalışmanın kaynakçada yer almaması önemli bir eksiklik olarak değerlendirilmiştir. Sonuç olarak bütün bu hususlar projenin özgün değerini sınırlandırmaktadır. 	2,20
"Projenin özgün değeri belirtilirken Türkiye'deki cari açığın belirleyicileri üzerine hali hazırdaki çalışmaların empirik analiz yaptığı, lineer olmayan modellerden elde edilecek bir analizin şart olduğu belirtilmiştir.Cari açık konusu, projede önerildiği gibi bir model çözümü vasıtası ile olmasa bile, bu tip modellerin sonuçlarını baz alan yapısal vektör oto regresyon analizleri (Structural VAR) ile çalışılmıştır (Bkz: Cicioğlu vd. 2013, Ekinci vd 2015, Kılınç ve Tunç 2014). Ayrıca kurulan modelin merkezinde cari açık olmasa dahi, çeşitli risklerin cari açık da dahil olmak üzere çeşitli makroekonomik değişkenler üzerindeki etkisini bir model dahilinde analiz eden Mimir ve Sunel (2015) çalışması mevcuttur. Bu sayılan çalışmalar projenin özgün değerini sınırlandırmaktadır.Şükrü Cicioğlu, Pınar Torun, Ayfer Ağuş. 2013. ""Para politikası araçlarının cari açık üzerindeki etkinliği: türkiye ekonomisi üzerine bir uygulama"" Global Journal of Economics and Business Studies, 2(4):1-13.Mustafa Kılınç ve Cengiz Tunç, 2014. "" Identification of Monetary Policy Shocks in Turkey: A Structural VAR Approach External Shocks, Banks and Monetary Policy in an Open Economy: Loss Function Approach,"" Working Papers 1423, Research and Monetary Policy Department, Central Bank of the Republic of Turkey.Yasin Mimir & Enes Sunel, 2015. ""External Shocks, Banks and Monetary Policy in an Open Economy: Loss Function Approach,"" Working Papers 1525, Research and Monetary Policy Department, Central Bank of the Republic of Turkey."	3,50
Proje önerisi, dinamik stokastik genel denge modellerinin şokları dışsal kabul ettiğinden hareketle bu modellerin 2008-2009 küresel finansal krizini tahmin edememiş olduğunu tartışmaktadır. Bunun yerine projede stok-akım yaklaşımı çerçevesinde, finansal sektörde biriken riskleri önceden haber verebilecek kısa dönem Keynezyen, uzun dönem Neo-Klasik (esnek fiyat) yaklaşımının bir sentezi olan bir model oluşturması hedeflenmiştir. Bu yaklaşımla Türkiye ekonomisi ele alındığı için projenin özgün değeri yüksek bulunmuştur.  	4,60
Projenin amacı Trabzon ilinde göç olgusunun yapılacak saha çalışmasından elde edilecek verilerle sosyo-ekonomik, demografik ve kültürel belirleyenlerini araştırmaktır. Projenin bir diğer amacı ise ildeki işgücünün elde edilen verilerle profilini çıkarmak ve böylece işgücünün sektörel dağılımına ilişkin bilgi vererek ildeki işsizlik probleminin çözülmesi için politika önerileri sunmaktır. Proje konusunun mevcut literatürden ayıran en önemli özelliğinin, Trabzon ilindeki mevcut işgücünün beşeri sermaye donanımının verileceği ve sektörel yoğunlaşmaya ilişkin de veri sağlanarak istihdam politikalarının oluşturulmasında yol gösterici niteliğe sahip olacağının söylenmesidir. Ancak projenin özgün değerine ilişkin tespit edilen hususlar aşağıda sıralanmıştır:İlk olarak proje önerisinin nasıl bir teorik çerçeve üzerine kurulduğu belirsizlik arz etmektedir. Projede temelde iki konu söz konusudur: göç ve beşeri sermaye stoku. Proje önerisinde her iki konuda da geçerli bir teorik temel açıklanmamıştır. Ayrıca modelde yer alan değişkenler arasında ve tahmin tekniği açısından ortaya çıkabilecek olası ekonometrik sorunların neler olduğu ve ne tür önlemler alınacağı açık değildir. Proje önerisinde göç olgusu sadece “iç göç” olarak ele alınmayıp dış göç, beyin göçü, mevsimlik göç gibi göç tanımlarını da kapsayacak çerçevede genişletilmiştir. Ancak bu çerçevede nasıl bir göç tanımı yapılacağı ve yol izleneceği ile hangi göç türünün inceleneceği anlaşılamamaktadır.Değişiklik bildirim formunda neden Trabzon’un seçildiği sorusuna TÜİK’ten elde edilen çeşitli tablolarla yanıt verildiği ifade edilmektedir ancak söz konusu tablolarda il nüfusları gibi önemli bir gösterge bulunmamaktadır. Nüfus dikkate alınarak bakıldığında Trabzon’un net göç açısından bölge içerisinde en düşük orana sahip illerden biri olduğu anlaşılmaktadır. Trabzon’un dahil olduğu TR90 alt bölgesinin ise diğer bölgelere göre oldukça düşük bir net göç oranına sahip olduğu görülmektedir. Bütün bunlardan yola çıkarak Trabzon’un göç konusunu analiz etmek için uygun bir bölge olmadığı değerlendirilmektedir.Öte yandan bölgesel analizde genel eğilim sorunların sosyal ve ekonomik açıdan bütünlüğe sahip olan havza ölçeğinde tartışılması yönündedir. İlçe gerek göç gerek işgücü piyasası analizleri için gözlemlenemeyen varyans üretme tehlikesine açık bir analiz birimi olduğundan yanlı sonuçlara neden olabileceği düşünülmektedir.Bir önceki panelde yöneltilen “İstihdam politikalarının oluşturulması ve işsizlikle çok boyutlu mücadelede proje çıktılarının kullanılması gerçekçi görünmemektedir. Emek piyasası politikaları ile göç arasında nasıl bir ilişki kurulacağı proje önerisinde açık olarak ifade edilmemiştir” eleştirisine tatmin edici bir yanıt verilememiştir. Sadece, ilçe düzeyinde işgücünün/istihdamın profilinin çıkartılması ve sadece bir kez, tek bir anket yoluyla belirlenmesi önerilen bağın kurulması için yeterli değildir. Bunun çok daha kapsamlısı arz yönünden SGK verilerinde öncelikle talep kısmen de arz yönüyle İŞKUR verilerinde idari kayıt olarak bulunmaktadır. ADNKS’de ve ADNKS üzerinden gerçekleştirilen nüfus sayımında da demografik veriler vardır. Bu çalışmayla bilgi birikimine ek olarak ne tür bir katkının sağlanacağı açık değildir. Sonuç olarak bu hususlar projenin özgün değerini önemli ölçüde sınırlandırmaktadır.	1,60
Proje önerisi, finansal ekonomi alanında önemli bir konu olan portföy optimizasyonunu ele almakta ve bu konuda farklı bir yöntem önererek bu yöntemi alternatif yöntemlerle karşılaştırmayı amaçlamaktadır. Ayrıca önerilen yöntemin gelişmekte olan bazı ülkelerin hisse senedi piyasaları için uygulanması planlanmaktadır. Literatürde gelişmekte olan hisse senedi piyasaları üzerine Markowitz portföy optimizasyonunda ampirik Gram matrisinin hesaplanmasına ilişkin seyreklik varsayımı ve düzenleme yaklaşımına dayalı yöntemleri içeren bir çalışma olmadığı için proje literatüre katkı sağlayacaktır. Bu yöntemin kullanılması yatırımcıya düşük riske karşılık daha fazla getiri olanağı sunan portföy stratejilerinin önerilmesine ve böylece yatırım fırsatları çeşitliliği sağlanmasına da katkı sağlayabilecektir. 	5,00
Bu projenin amacı Türkiye’de 2003 yılında uygulamaya konulan Sağlıkta Dönüşüm Programının (SDP) başarısını ölçmektir. Bu amaçla uygulamada olduğu 2003-2014 döneminde Kamu Hastanelerinin etkinliğini ölçmeyi tasarlamaktadır. Literatüre paralel olarak etkinliğinin ölçülmesinde Veri Zarflama Analizi (VZA) tekniği kullanılacaktır. Proje önerisinde de belirtildiği üzere hastane etkinliğini değerlendiren ulusal ve uluslararası birçok çalışma mevcuttur. Proje önerisinde bu çalışmalara paralel metotlar kullanılarak etkinlik araştırması yapılacağı belirtilmektedir. Türkiye’de kamu hastanelerinde etkinliğe ilişkin yapılmış çalışmalar mevcuttur (örneğin, Temür (2010)). Önerilen projenin asıl özgün değerini iller arası hizmet kalitesindeki homojenliğin ve yakınsamanın ölçülmesi oluşturmaktadır. Ancak önerilen yöntemler ile hizmet kalitesi arasındaki bağlantının yeterince netleştirilmemiş olması projenin özgün değerini olumsuz etkilemektedir. Ayrıca Türkiye’de hizmet kalitesinin ölçülebilmesi için var olan TÜİK verilerine ek olarak doğrudan sahada da örneklem yoluyla sonuçların tutarlılığı ve anlamlılığının sınanması özgün değerini artırabilirdi. 	2,60
Bu projenin iki temel amacı bulunmaktadır. Çalışmanın ilk amacı Almanya’da yaşayan Türk Diasporası içerisinde yer alan bilim insanlarının anavatanlarıyla olan ilişkilerinin akademik verimlilikleri üzerinde etkisinin olup olmadığını test etmektir. Projenin ikinci amacı ise, akademik diasporanın Türkiye’ye gerek fiziki anlamda ve gerekse beşeri sermaye anlamında geri döşünü etkileyen faktörlerin ortaya konmasıdır. Bir önceki panel raporuna istinaden yapılan düzeltmelerde, literatüre ilişkin genişletmenin yapıldığı görülmekle birlikte, proje önerisinde halen anavatan ile ilişkilerin akademik verimi neden etkileyebileceği eleştirisine açıklık getirilmediği görülmektedir. Yine daha önceki panel raporunda verilen referanslar proje başvurusuna eklenmiş olup, projenin var olan çalışmalardan nasıl ayrıştığı belirtilmiştir. Fakat bu farklılıkların projeyi nasıl özgün kıldığına dair açıklamalar yetersiz kalmıştır. Öte yandan, Almanya’da faaliyet gösteren Türk bilim insanlarının verimliliği ile Türkiye’deki beşeri sermayenin verimliliği arasında nasıl bir ilişki olduğunun teorik arka planı açıklanmamıştır. Benzer şekilde özgün değerle ilişkilendirilen, bu bilim insanlarının verimliliklerinin Türkiye’deki makroekonomik değişkenlerle olan etkileşiminin nasıl ayrıştırılacağı açıklanmamıştır. Özetle projenin mevcut haliyle özgün değerinin yetersiz olduğu düşünülmektedir. 	1,20
Proje önerisinin temel amacını, İzmir, Aydın ve Çanakkale illerinde kırsal alanda hanehalklarına uygulanacak olan anketlerden elde edilecek veriler yardımıyla gıda güvence düzeyinin ölçülmesi ve bunu etkileyen faktörlerin belirlenmesi oluşturmaktadır. Çalışmanın başlıca diğer amaçları ise analiz sonuçlarına göre gıda güvencesizliği ile karşılaşılması durumunda hanehalkı gıda güvence düzeyinin arttırılması ve sürdürülebilirliğinin sağlanması için çözüm önerilerinin geliştirilmesi de projenin amaçları arasındadır. Bu amaçlara ulaşmak için Amerika Birleşik Devletleri Tarım Departmanı tarafından geliştirilen Hanehalkı Gıda Güvencesi Anket Modülü (HFSSM) kullanılacaktır. Proje önerisi ülkemizde ilk defa kırsal alanda gıda güvencesi düzeyini ölçecek olması nedeniyle önemlidir. Ancak, önerilen ve projede kullanılacak olan Hanehalkı Gıda Güvencesi Anket Modülü uluslararası literatürde oldukça yaygın olarak kullanılan bir yaklaşımdır ve bu nedenle gıda güvenliğinin ölçümünde uluslararası düzeyde metodolojik olarak bir yenilik getirmemektedir. Bu anlamda proje önerisinin özgünlüğü, Hanehalkı Gıda Güvencesi Anket Modülünün Türkiye’de kırsal alanda uygulanacak olmasıyla sınırlı kalmaktadır. Ayrıca projenin gerçekleştirileceği iller ve kapsamı ile neden kır-kent ayrımı yapılmadığı ya da neden kırsal alanda yürütülmesi gerektiği yeterince detaylandırılmamıştır.	2,60
"Önerilen projede genel olarak erken sanayisizleşme kavramının Türkiye, gelişmiş, gelişmekte olan ülkeler ve yükselen piyasa ekonomileri için araştırılması; sanayisizleşmenin belirleyicileri, eşik değerlerinin zamana ve ülke gruplarına göre incelenmesi; toplulaştırılmış verilerin yanı sıra alt sektör verileri kullanılarak sektörel düzeyde teknoloji yoğunluğunun, ürün yetkinliğinin ve küresel katma değer zincirlerine eklemlenme derecelerinin sanayileşme üzerindeki etkilerinin araştırılması amaçlanmaktadır. Önerilen projenin; GÜ, GOÜ ve YPE’de imalat sanayi ve alt sektörlerinin büyümeye katkılarının belirlenmesi, sanayisizleşme eşiklerinin ortaya konulması (erken sanayisizleşme dönemlerinin ortaya konulması) ve imalat sanayinin ekonomik büyümeye katkısına ve erken sanayisizleşmeye neden olan dinamiklerin ortaya konularak sanayi, dış ticaret, Ar-Ge, teknoloji ve teşvik politikalarının oluşturulması ve geliştirilmesi bakımından özgün değere ve literatüre katkı yapma potansiyeline sahip olduğu değerlendirilmektedir. Ancak aşağıda belirtilen hususlar projenin özgün değerini düşürmektedir:Önerilen projenin teorik tartışmalarının empirik tartışmalarla desteklenmemiştir.Sanayileşmenin belirleyicilerinin imalat sanayi alt sektör verileri kullanılarak incelenmesinin toplulaştırılmış verilerle yapılan çalışmalardan elde edilen sonuçlara göre ne tür üstünlüklerinin olacağı açıkça belirtilmemiştir. Önerilen projede özellikle imalat sanayinin payının sabit kaldığı veya azaldığı halde ekonomik büyümenin gerçekleşmesinin diğer bir ifadeyle Kaldor (1966)’un “imalat sanayi büyümenin moturudur” şeklindeki teorik önermesinin geçersizliğinin nedenleri (sanayisizleşmeye rağmen ekonomik büyümenin söz konusu olmasının nedenleri) teknoloji yoğunluğu, ürün yetkinliği ve küresel katma değer zincirlerinin eklemlenme derecesine bağlı olabileceği ileri sürülmektedir. Ancak imalat sanayi ve alt sektörleri bazında teknoloji yoğunluğunun nasıl elde edileceği belirtilmemiştir. Aynı şekilde ürün yetkinliği ve küresel katma değer zincirlerinin eklemlenme derecelerinin (ileri ve geri eklemlenme gibi kavramların) nasıl elde edilecekleri Yöntem kısmında detaylı olarak açıklanmalıdır. Alt sektörler kendi içerisinde teknolojik yoğunluğun yüksek olduğu high-tech sektörler ve low-tech sektörler olarak mı ayrıştırıldığı, yoksa hesaplamaya mı tabi tutulduğu belirsizdir. Bahsedilen alt sektörlerin neler olduğu ve bu alt sektörlere ilişkin teknoloji yoğunluklarının nasıl elde edildiği belirtilmelidir."	3,40
"Proje önerisinde, genel olarak Türkiye’de yoksulluk ve eşitsizliklerin boyutları ve nedenleri özellikle gelir dışındaki refah göstergeleri kullanılarak incelenecek ve son yıllarda Türkiye’nin yapmış olduğu sosyal yardım ve hizmet harcamalarının farklı kesimler üzerindeki hanehalkı geliri, yoksulluk seviyeleri ve eşitsizlikleri nasıl etkilediği mikrosimülasyon modelleri geliştirilerek ortaya çıkarılacaktır.  Türkiye için fakirliğin azaltılması ve gelir dağılımında adaletin sağlanması konusunda proje önerisinin iki önemli noktada katkısı bulunmaktadır. İlki, 2005 yılından itibaren uygulanmakta olan ilgili politikaların toplumun hangi kesimlerini nasıl etkilediğini analiz ederek politikaların etkinliğini tartışma potansiyelidir. İkincisi ise metodolojik olarak literatürde son yıllarda ön plana çıkan parasal olmayan değişkenlerin kullanılarak eşitsizliğin ölçülmesi ve bunun gelir değişkeni kullanılarak hesaplanan eşitsizlik ile karşılaştırılmasıdır. Ayrıca proje önerisi parasal olmayan değişkenleri kullanarak Türkiye için eşitsizlik hesaplamaları yapmayı amaçlamaktadır. Ordinal olan bu verilerin kullanımında Allison ve Foster (2004) yönteminden faydalanılacaktır. Bu açılardan ele alındığında projenin özgün değer potansiyeli olduğu düşünülmektedir.Ancak ilgili alanyazının yeterince taranmamış olması (örneğin; Doğan, E. Türkiye'de yoksulluğun ölçülmesi, T.C. Kalkınma Bakanlığı, Yayın no.2880, 2014 vb.), mikrosimülasyon modelinin belirli bir problematik etrafında tasarlanmaması ve projenin yöntemine ilişkin eleştiriler özgün değerini kısmen sınırlandırmaktadır. "	3,40
"Bu projenin  temel amacı Amerika Birleşik Devletleri (GTAP, FEDERAL-F), Avustralya (TERM, MMRF-GREEN) ve Çin (SinoTERM) gibi ülkeler için kullanılmış modellere benzer olarak Türkiye için Çok Bölgeli Hesaplanabilir Genel Denge modelini inşa etmektir. Türkiye için yapılmış Çok Bölgeli Hesaplanabilir Genel Denge Modelleri -birkaç istisna dışında- henüz mevcut olmadığı için projenin özgün değerinin yüksek olduğu ve beklenildiği şekilde bitirilmesi halinde, ilgili literatüre katkı yapılacağı düşünülmektedir.Ancak, proje önerisinde literatür özeti bölümünde verilen literatür taraması bu alan ile ilgili bazı güncel temel çalışmaları da (örnegin, McGregor, Partridge ve Rickman, 2010; Giesecke ve Madden, 2013; Pouliakas vd, 2014) kapsayacak şekilde genişletilmelidir. Proje önerisinde ifade edilen amaçlara bu model ile nasıl ulaşılacağının açık bir şekilde belirtilmesi gerekmektedir. McGregor, P., M. D. Partridge ve  D. S. Rickman (2010). ""Innovations in Regional Computable General Equilibrium (CGE) Modelling"", Regional Studies, Vol. 44.10, pp. 1307-1310.Giesecke, J. A. ve R. ve Madden (2013). ""Evidence-based regional economic policy analysis: the role of CGE modelling"", Cambridge Journal of Regions, Economy and Society, 6, 285-301.Pouliakas, K.,D. Roberts, E. Balamou ve D.Psaltopoulos (2014). ""Modelling the Effects of Immigration on Regional Economic Performance and Wage Distribution:A Computable General Equilibrium (CGE)Analysis of Three European Union Regions"", Regional Studies,Vol. 48, No. 2, 318-338. "	4,20
Konut fiyatlarının belirleyicileri yaygın olarak bilinmektedir. Proje önerisinin söz konusu belirleyicilere ek olarak konut piyasasındaki fiyatların oluşumunu anlamaya ilave nasıl bir katkı sağlayacağı belirtilmemiştir. Proje önerisinde çalışmanın en önemli katkısının kullanılacak BMA yöntemi olduğu ifade edilmektedir. Yeni bir yöntem kullanılmasının projeye nasıl bir değer katacağı yeterince açıklanmamıştır. Ayrıca konut fiyatlarının belirleyicilerinin incelenmesinin mevcut çalışmalara teknik açıdan nasıl bir katkı yapacağı belirsizdir. Proje önerisinde hedonik yöntemde yaşanan model belirsizliği probleminin konut piyasası analizlerinde gerçekten bir sorun olup olmadığı tartışılmamıştır. BMA yaklaşımı özellikle sınırlı gözlemlerin olduğu durumlarda en geniş klasik OLS modelinin oluşturmanın serbestlik derecesi sorunu doğurduğu durumlarda parametre tahminindeki sapma ve belirsizlik sorunlarını aşmada kullanılabilir. Fakat önerilen bu çalışma ve konut fiyatlamasına ilişkin benzer çalışmalarda yeterince gözlem mevcut olduğu için en geniş model yeterli veri ile tahmin edilerek hangi faktörlerin etkili olup olmadığı klasik ekonometrik yöntemlerle ortaya çıkarılabilir.Önerilen projenin konut fiyatlarının modellenmesinde BMA yöntemini kullanan tek çalışma olan Stadelmann’ın (2009) çalışmasından nasıl farklılaştığı ve bu çalışmanın üzerine ilave nasıl bir katkı sağlayacağı net değildir. Aynı yöntem ve tekniklerin Türkiye üzerinde uygulanması ise önerilen projeye yeterli bir özgünlük kazandırmamaktadır. 	1,20
"Çalışmanın özgün değerini bölgesel düzeyde tasarrufların ve tasarruf eğilimlerinin belirlenmesi oluşturmaktadır. Bu iş için TÜİK’ten 26 Düzey 2 sınıflaması bazında aylık hane geliri ve harcaması bilgisi ve hane özelliklerini içeren bir veri seti temin edilmiştir. Her ne kadar  TÜİK’ten bölgesel bazda veri elde edilmişse de Bütçe Anketleri yıllık bazda Düzey 2 seviyesinde bağımsız tahmin vermeye elverişli değildir. Projenin temel amacı olarak belirtilen ""2003-2013 dönemi için Türkiye'de bölgesel düzeyde hanehalkı tasarruf oranlarını ve hanehalklarının sahip oldukları finansal ve finansal olmayan varlıkları etkileyen demografik ve sosyo ekonomik faktörlerin ortaya çıkarılması"" ifadesi, TÜİK'in web sitesinde Hanehalkı Bütçe Anketi veri kılavuzu açıklamasında belirtilen "".. CD verilerinden bölgesel tahmin üretilmesi mümkün değildir"" ifadesi ile çeliştiğinden, ilgili anketlerden bölgesel düzeyde tahminler üretilmesinin nasıl olanaklı olacağı proje önerisinde açıklanmamıştır.  "	2,80
Önerilen projede genel olarak, Enders ve Lee (2012a) tarafından geliştirilen ve zaman serilerine uygulanan Fourier LM testinin panel versiyonunun geliştirilmesi hedeflenmektedir. Bu kapsamda daha önce Lee vd. (2013,2015) tarafından geliştirilen yatay kesit bağımlılığını dikkate alan Fourier panel versiyonu ile Schmidt ve Phillips’in (1992) çalışmasına dayalı LM tipi test istatistiğinin birleştirilmesi ile yapısal kırılmaları dikkate alan yeni bir panel birim kök testinin geliştirilmesi amaçlanmaktadır. Daha önce sunulan projeye ilişkin eksik görülen ve eleştirilen noktaların revize edildiği görülmektedir. Bu kapsamda, özellikle Lee vd. (2013, 2015) tarafından geliştirilen Fourier panel versiyonu ile yürütücü tarafından önerilen metodolojinin farkları ortaya konulmuş ve “Proje Önerisi Değişiklik Bildirim Formu”nda gerekçeli olarak sunulmuştur. Özgün değeri potansiyel olarak sınırlaması muhtemel hususlar yöntem bölümünde belirtilmiştir. 	3,80
"Bu projenin amacı, ABD'nin 2007-2008 finansal kriz sonrası uyguladığı genişletici para politikalarının Türkiye ekonomisine etkisini, parasal aktarım mekanizmasının kredi kanalından firma düzeyindeki analizini yapmaktır. Niceliksel gevşeme politikalarının etkileri literatürde birçok yönüyle tartışılmasına rağmen bu etkinin banka-kredi kanalı yoluyla aktarımı konusunda yeterince çalışma bulunmamaktadır. Bu nedenle çalışmanın literatüre katkısı oldukça önemlidir. Ayrıca, niceliksel gevşeme politikalarının yükselen piyasa ekonomilerini önemli ölçüde etkilediği de bilinmektedir. Böyle bir çalışmanın Türkiye ekonomisi için yapılmasının önemli politika implikasyonları olacaktır. Ayrıca, TCMB’den özel izinle elde edilen verilerin ilk kez kullanılacak olması da projeyi özgün hale getirmektedir. Ancak öneride bazı konular (nicel genişleme politikalarıyla ilgili sadece ABD'nin ele alınma gerekçesi, makro veriler ile çalışılmama gerekçesi vs.) bütünlük açısından yeterince tartışılmamıştır. Öneride ara ara ""Banka kredi kanalının etkinliğinin ölçülmesi"" ifadesi yer almaktadır. Ölçülecek olan etkinlik ise bunun proje kapsamında net tanımı yapılmamıştır. Ayrıca proje önerisinin neden FED politikalarıyla sınırlı kaldığı gerekçelendirilmemiştir. "	4,50
Proje önerisinin ana amaçlarından biri iradi kayıt dışılık olarak tanımlanan ücret dışı statülerde çalışanlar arasında yani kendi hesabına çalışanlar, işverenler ile ücretsiz aile işçileri arasında kayıt dışılığın araştırılmasıdır. Projenin ikinci ayağını ise ücretlerde eksik bildirimin hesaplanması oluşturmaktadır. Bu çerçevede asgari ücretle çalıştığını beyan etmesine rağmen daha fazla kazanan bireylerin eksik ücret bildirimlerinin farazi ücret hesaplamaları ile araştırılması amaçlanmaktadır. Çalışma Türkiye’de pek araştırılmayan ücretli olmayan istihdamda kayıt dışılığa odaklandığı için önemli ölçüde özgün değere sahiptir. Diğer yandan ücretli olmayan istihdam kategorilerini ayrı ayrı incelemeyi hedefleyerek de ilgili kararların arkadaşındaki dinamikleri ortaya çıkarma bağlamında da özgün değer taşımaktadır. Bir diğer önemli özgün değer unsuru, analizlerin tarım ve tarım dışı olmak üzere iki ayrı kategoride değerlendirilmesidir. Ücretlerde eksik bildirimin hesaplanması ise daha önce hiç çalışılmamış bir konu olması nedeniyle projenin özgün değerini artırmaktadır. 	4,60
Projede ilk olarak TUİK tarafından sağlanan firma verileri kullanılarak 2003, 2008 ve 2012 yılları için ihracat ve yurt içi üretim için girdi-çıktı tablolarının oluşturulması planlanmıştır. İkinci aşamada ise bu tablolar kullanılarak ihracatın ve yurt içi üretim yapan firmaların yurt içi katma değer ve istihdam yaratma kapasitelerinin tahmin edileceği belirtilmiştir. Son olarak ihracat ve yurt içi üretim yapan firmaların bu potansiyellerinin zaman içinde ve özellikle 2008 küresel krizi sonrasında ne yönde değiştiğinin analiz edileceği belirtilmiştir.Çalışmanın benzer bir analiz yapan çalışmasından Mıhçı, Akkoyunlu-Wigley ve Dalgıç (2015) çalışmasından farkı, (i) önerilen projenin ihracatçı firmalarla yurt içi üretim yapan firmaların teknolojilerini aynı kabul etmemesi, (ii) ücret ödemelerinin yurt içi katma değer içerisindeki payını sabit kabul etmemesi ve (iii) ithal girdi oranlarını talep içindeki ithal ürün oranına eşit kabul etmemesi olarak belirtilmiştir. Diğer yandan önerilen projenin ekibi ile yukarıda belirtilen çalışmanın yazarlarının aynı kişiler olması, ayrıca yöntem tekniğinde çeşitli farklılıklar olsa da içerik yönünden önerilen bu iki çalışmanın çok benzer gözükmesi, dolayısıyla önerilen projenin araştırmacıların önceki çalışmalarının devamı olarak nitelendirilebilir olması projenin özgün değerini azaltabilecek önemli bir unsur olarak değerlendirilmiştir.Projenin motivasyonu ve amacı güçlendirilmelidir. Bu bağlamda böyle bir çalışmanın Türkiye açısından neden gerekli olduğu ve politika yapıcılara ve araştırmacılara ne tür katkılar sunacağı daha açık belirtilmelidir. Ayrıca 2012 yılına ait girdi çıktı tablosunun TÜİK tarafından 2016 yılında yayımlanması kuvvetle muhtemeldir. Söz konusu tablonun TÜİK tarafından yayımlanması halinde projenin özgün değeri olumsuz etkilenecektir. Bu bilginin ilgili kuruluştan teyit edilmesinde fayda vardır. 	3,00
"Proje önerisinin Özgün Değer bölümünde projenin çok sayıda akademik ve politika yapacağı belirtilmiştir. Ancak bu kadar çok hedef konulduğunda bu hedeflerin gerçekten özgün olup olmadığı ya da ulaşılabilir olup olmadığı anlaşılmamaktadır. Bu hedefler yeterince tartışılmadığı için mevcut durumun ne olduğu, eksikliğin nerede olduğu, bu çalışmanın hangi eksikliği gidereceği yeterince açık değildir. Proje önerisinin ana araştırma sorusu açıkça belirtilmemiş olup sınanmak istenen hipotezlerin teorik altyapısı tartışılmamıştır. Proje önerisinde yer alan nedensellik ilişkileri sayıca fazla ve muğlaktır. Örneğin, sigara kullanımı ile akademik başarı arasında negatif yönlü bir ilişki olduğu baştan kabul edilmektedir. Fakat literatürde bu ilişkiyi kuran bir teorik altyapı olmadığı gibi bu konuda bir fikir birliğinin olduğu söylenemez. Proje önerisinde de bu ilişkiye dair teorik bir altyapı oluşturulmamıştır. Kaldı ki insanların zaman ve risk tercihlerini etkileyen ve bu tercihlerin etkilediği birçok faktör ve alan vardır ve sigara kullanımı bunlardan sadece birisidir. Proje önerisinin ana hedeflerinden biri toplumda sigara kullanımını azaltacak politika önerileri geliştirmektir. Söz konusu geliştirmelerin nasıl ve hangi noktalarda yapılacağı belirsizdir. Örneğin, ""özgün değer"" başlığı altında yer alan politika değişiklikleri kısmında bu proje önerisinin ""irade geliştirme programı""nın sigara içme davranışı ve akademik başarı üzerindeki etkinliğinin değerlendirilmesi gibi bir hedefi olduğu belirtilmiştir (Madde 2). Madde 4’te ise böyle bir program geliştirilmesinin hedeflendiği belirtilmiştir. Halihazırda böyle bir program olup olmadığı proje önerisinde yeterince açık değildir; varsa neden yeterince tartışılmadığı, yoksa neden amaç kısmında belirtilmediği anlaşılamamaktadır."	2,20
Proje önerisinde genel olarak anlaşılır ve açık bir şekilde neyin nasıl yapılacağı, nasıl yenilikler getirileceği ve literatüre hangi tür katkıların sağlanacağı yeterince açıklanmamıştır. Örneğin, proje önerisinin Özgün Değer bölümünde 8 akademik katkı ve 5 politika uygulaması yapılacağından bahsedilmiştir. Buna karşın bunların neden ve nasıl katkı sağlayacağı yeterince açıklanmamıştır. Proje önerisinin sağlayacağı faydalardan ilki “NGS’lere yakın yerlerde ikamet eden kişilerin sağlıkları için duydukları kaygı ve korkuları azaltarak refah seviyelerinin artmasına olanak sağlamak” olarak belirlenmiştir. Bilimsel araştırmaların ana amacı objektif bir şekilde analiz yapmak olmalıdır. Proje önerisindeki “Bölge sakinlerinde herhangi bir korku ya da strese sebebiyet vermemek için kaza riskinin oldukça küçük bir ihtimal olduğu bilgisini katılımcılara sunacağımız gibi, kaza riskinin oldukça küçük bir risk olduğuna emin olmalarını sağlamaya çalışacağız” ifadesi risk algısı ölçülmeye çalışılan deneklerin risk algılarının etkilenmesinin amaçlandığını göstermektedir. Bu durum bilimsel ve etik kaygılara sebep olmaktadır.  	1,40
Proje önerisi,  finans ve bankacılık alanında etkisi artan bir konu olan katılım bankalarına odaklanmaktadır. Öneri konusu, bankacılık literatüründe nispeten daha az çalışılmış bir alandır. Öneri bu alandaki kısıtlı sayıdaki çalışmalardan biri olacak olup literatüre ülkeler düzeyinde, makroekonomik ve finansal yapıya yönelik değişkenleri dahil ederek ve farklı ekonometrik model denemeleriyle katkıda bulunmayı amaçlamaktadır. Projenin başarılı olması durumunda bankacılık alanındaki bilgi birikimine katkıda bulunma ve bazı problemlere çözüm önerileri getirme potansiyeli vardır. Ancak, proje önerisinde belirlenen amaç, hedef ve kapsam bütünsel bir bakış açısıyla ele alınmamıştır ve araştırma soruları belirsiz olup çalışmanın odak noktası net değildir. Bu bağlamda tespit edilen bazı hususlar aşağıda yer almaktadır:Katılım ve geleneksel ticari bankalarının nitelik olarak karşılaştırılmasının yöntemi belirgin değildir.Türkiye'deki katılım bankalarının eksik ve güçlü yönlerinin tespitine yönelik detaylar ve yöntem açık değildir.Amaçlar, banka/ülke/bölge farklılıklarının incelenmesini içermekte olup bunların nasıl gerçekleştirileceği konusunda yeterince açıklama yer almamaktadır. Ayrıca bölge ile kastedilenin ne olduğu açıklanmamıştır. Türkiye'ye yönelik analizler yapılacağı belirtilmesine rağmen bunların bölgelerle aynı analizleri mi kapsadığı ya da nasıl farklılaştığı net bir şekilde ifade edilmemiştir.Sonuç olarak amaç, hedef ve kapsamdaki belirsizlikler projenin özgün değerini önemli ölçüde sınırlandırmaktadır. 	3,25
Bir önceki panel raporunda da vurgulandığı üzere, projede sorulan soruların her ikisi de Türkiye için bu kapsamda ve zengin mikro veri kullanılarak daha önce araştırılmamış konular olması sebebiyle projenin özgün değeri bulunmaktadır. Ancak proje önerisinde teorik bir modelin açıkça belirtilmemiş olması ve kuramsal düzeyde ihracat performansına etki eden faktörlerin bir model çerçevesinde ele alınmamış olması projenin özgün değerini sınırlandırmaktadır. 	3,00
Proje, üniversitelerin mezunlar derneklerinin üniversitelere ek finansman sağlaması üzerine bu katkıyı etkileyen parametrelerin belirlenmesi ve bunun diğer üniversiteler için bir yöntem oluşturup oluşturmayacağının anlaşılması sorusunu cevaplamak iddiasındadır. Üniversitelerin gelişimi açısından fon kaynaklarının çeşitlendirilmesinin önemi düşünüldüğünde, bu konunun çalışılması önem arz etmektedir. Bununla birlikte araştırma sorusunun özgün değerinin mevcut haliyle sınırlı olduğu düşünülmektedir.İlk olarak proje önerisinde başarılı olarak tanımlanan üniversite mezun dernekleri ismen zikredilmelerine rağmen Türkiye’deki diğer mezun derneklerinin neden aktif olmadığı konusuna değinilmemiştir. Dolayısıyla sorunun arz mı yoksa talep kaynaklı mı olduğu net değildir. İkinci olarak özellikle Batı ülkelerinde öğrenci bağışları üniversite finansmanında önemli kalem olmakla beraber bu ülkelerdeki mevzuat ve uygulamaya yönelik arka planın Türkiye için de geçerli olduğu varsayılmıştır. Böyle bir varsayımın dayanakları proje önerisinde açık bir şekilde belirtilmemiştir. Örneğin, Türk vergi mevzuatında üniversitelere yapılan bağışların vergi matrahından düşürülmesi ancak 2012 yılında başlatılmıştır. Oysaki aynı uygulama Batı ülkelerinde uzun süredir yürürlüktedir. Benzer şekilde devlet üniversitelerinde bütçe kullanımı ciddi yasal kısıtlar altında olduğundan ülke yükseköğretiminin araştırmanın sorusu çerçevesinde Batı ülkeleriyle karşılaştırılması uygun görülmemektedir. 	2,00
Proje, üç ayrı literatürü bir araya getirerek firmaların finansman kısıtları altında optimal ürün farklılaştırma davranışlarını ve devletin sübvansiyon kararlarının bu davranışları nasıl etkilediğini incelediği için özgün değeri yüksektir. Firmaların finansman kısıtları altında optimal ürün farklılaştırma davranışları son yıllarda literatürde ilgi çekmeye başlamış bir konudur. Firmaların ürün farklılaştırma kararları, mikro bazda firmaların karlılık oranını, verimliliğini ve ihracatlarını etkileyeceği gibi makro anlamda ülkelerin ihracatını, cari açığını, refah düzeyini, büyüme oranını da etkileyebilir. Ancak Türkiye gibi gelişmekte olan ülkelerde çoğu firma finansman kısıtı yaşadığı için ürün farklılaştırma davranışları da etkilenebilmektedir. Dolayısıyla, devletin, doğrudan ve dolaylı sübvansiyonlar yoluyla bu firmalara teşvikler sağlaması ihracat potansiyelini artırmak açısından faydalı olabilir. Bununla beraber, sübvansiyonların her zaman doğru sektörlerde doğru şekillerde verilmediği, sübvansiyon uygulamasının zaman zaman yanlış uygulanarak ekonomide etkinliği azalttığı ve kaynak israfına yol açtığı da literatürde tartışılmıştır. Bu nedenle, sübvansiyonların hangi oranda, hangi firmalara, hangi mallar için verileceğinin araştırılması oldukça önemlidir. Proje başarıyla tamamlandığında bu konuda öncü çalışmalardan biri olma potansiyeline sahiptir. Projenin bir başka özgün katkısı da sürekli yüksek cari açıkla baş etmeye çalışan Türkiye ekonomisi için firmaların rekabet gücünü ve ihracat potansiyelini artırmaya yönelik politika önermelerinde bulunmayı amaçlamasıdır.Bir önceki raporda getirilen öneri ve eleştiriler de göz önüne alındığında, üç farklı literatür/teoriden ortak bir teori üreterek modelin oluşturulması net olarak ortaya konulmamaktadır. Ek olarak, yöntem bölümünde önerilen anket uygulamasının üç farklı literatürün savunduğu teorileri bir araya getirerek kuramsal modele desteğinin ne olacağı hala net olarak ortaya konulmadığından, projenin özgün değerini olumsuz etkilemektedir.	3,80
"Proje önerisi, öğrencilerin akademik başarıları ile hane geliri arasındaki ilişkiyi test etme ve bu test sonucunda (olası) sosyal yardımların öğrencilerin başarısı üzerine (potansiyel) etkilerini inceleme hedefindedir. Projenin ilk iddiası literatürde oldukça fazla çalışılan bir konudur. Örneğin bu konuyla ilgili PISA (Programme for International Student Assessment) verisi kullanan çalışmalar vardır (Alacacı ve Erbaş, 2010; Dinçer ve Uysal 2010). Bu nedenle projenin özgün değeri son derece sınırlıdır. Araştırma sorusunun ikinci kısmında sosyal yardımların etkisi analiz edilmek istenmektedir. Proje bu kısmı ile özgün olmakla birlikte bu etkinin nasıl görüleceği konusu açık değildir. Nakit transferlerin eğitime katkısının nasıl bir mekanizma ile gerçekleşeceği tartışılmamaktadır. İlave olarak nakit ve ayni transferlerin ayrıştırılmamış olması da projenin özgün değerini düşürmektedir. Ayrıca şartlı eğitim desteği programının etkisini ayrıştırmak için kullanılacak yöntemden bahsedilmediği için çalışmanın özgün değeri olumsuz etkilenmektedir."	2,40
Projenin araştırma sorusu kadınların işgücüne katılımının hangi kanallar üzerinden etkilendiğini araştırmak ve bu kanallar arasında özellikle sektörel yapısal değişiklikler, kadınların bakım sorumlulukları ve kültürel değerlerin göreli rolünü incelemektir. Önerinin birden çok noktada özgün değeri bulunmaktadır. Öncelikle, yapısal değişiklik faktörlerinin etkisini araştırmak için dışsal yerel emek talebi endekslerini kullanarak bu faktörlerin kadın işgücü katılımı için nedensel etkilerini incelemesi önemlidir. Ekonomideki yapısal değişimler ile kadınların işgücüne katılma kararı arasındaki nedensel ilişkinin yönünün tespit edilmesi için araç değişkenler yönteminin kullanılması aynı zamanda önemli bir ekonometrik problem olan içsellik problemiyle baş etmek ve yansız sonuçlar elde edebilmek açısından da önemlidir. Diğer özgün değer unsuru ise, önerinin kadınların bakım sorumluluklarına odaklanarak okul öncesi eğitim gibi bir başka önemli sosyal politikanın kadınların işgücüne katılımı üzerindeki etkisini yeni bir veri seti oluşturarak incelemesidir. Son olarak, yapılacak ankette mevcut mikro veri setlerinde bulunmayan sosyal normlara ilişkin sorular sorarak daha yüksek bir eğitim düzeyine sahip olmanın bu normlar ve bununla bağlantılı olarak kadınların işgücüne katılımı üzerindeki etkilerinin değerlendirilmesi bakımından da öneri özgün değer taşımaktadır. 	4,00
Bu çalışmada imalat sanayi firmalarından anket ile alınacak veriler ışığında Kırıkkale ilinin yatırım ortamı değerlendirmesi yapılacaktır. Anket ile finansmana erişim, altyapı, suç, rekabetçilik ve performans gibi alanlara dair bilgiler toplanıp Kırıkkale’nin özel sektör yatırımına uygunluğu analiz edilecektir.  Çalışmanın özgün değerini düşüren faktörler aşağıda sıralanmıştır:Türkiye’de bu tür bir çalışmanin ulusal düzeyde Dünya Bankası ve TEPAV işbirliği ile 2007 ve 2010 yıllarında iki kez yapılmış, bölgesel bazda ise Batı Karadeniz Kalkınma Ajansı tarafından Zonguldak ili için yapılmış olması projenin özgün değerini düşürmektedir. Her ne kadar proje önerisinde özgün değerin, bölgesel düzeyde yatırım ortamı değerlendirmesi için ekonometrik analizi ilk defa kullanılması olarak ifade edilse de bu çalışmada neden Kırıkkale ilinin seçildiği projenin araştırma amacına uygun olarak ilişkilendirilmemiştir. Bu seçime ilişkin verilen gerekçeler tatmin edici bulunmamıştır.Proje önerisi yatırım teorileri ve bölgesel gelişme teorileri ile ilişkilendirilmemiştir. Bu anlamda projenin teorik altyapısı zayıf görünmektedir. Bununla bağlantılı olarak Dünya Bankası yönteminin neden tercih edildiği net olarak ortaya konmamıştır. Çalışmaya özgün değer katacak olan yerel dinamikler ve bunları temsilen anket formuna yerleştirilecek ilave sorular proje önerisinde yer almamaktadır. Proje araştırma sorusu ve metodolojik açıdan herhangi bir yenilik getirmemektedir. 	1,60
Proje siyasi demeçlerin merkez bankalarının karar süreçlerinde etkinliğini ortaya koymayı amaçlamaktadır. Merkez bankalarının bağımsızlığı problemi literatürde çok sayıda çalışmada konu edilmiştir. Önerilen proje, önceki çalışmalardan farklı olarak sosyoekonomik ortamın farklılaştığı kriz sonrası dönemi ele almaktadır. Böyle bir dönemde, geleneksel olmayan para politikalarının uygulamaya konulduğu gözlenmektedir. Siyasi baskıların para politikası süreçlerindeki etkilerini araştırması açısından, projenin literatüre özgün bir katkı yapması mümkündür. Ayrıca piyasa katılımcılarının beklentilerini siyasi demeçleri dikkate alarak belirlediklerini veya belirlemediklerini ve dolayısıyla rasyonel beklentilere sahip olup olmadıklarını ortaya koyması açısından, ilgili problemlere mevcut literatürden farklı bir yaklaşımla çözüm aramaktadır.	4,80
Projenin konusu TCMB'nin başvurduğu tüm geleneksel olan ve geleneksel olmayan politika araçlarını kullanarak gölge faizin elde edilmesi ve bu faiz ile geleneksel olan politika aracı arasındaki farkın bulunarak geleneksel olmayan para politikalarının açıklanmasıdır. Geleneksel olmayan para politikaları Türkiye'de 2010 yılında uygulanmaya başlanmıştır ve henüz 2010 sonrası dönemde TCMB'nin para politikası duruşunu açıklayan böyle bir akademik çalışma yapılmamıştır. Önerilen proje, konusu itibariyle bu alandaki bir eksiği giderecektir. 	4,75
Proje önerisinde, sistem mühendisliğinde optimizasyon modeli olarak enerji sistemlerinin orta ve uzun dönemli planlamasında, iklim değişikliği politikalarının analizinde ve bunlara bağlı olarak farklı senaryoların üretilmesinde kullanılan MESSAGE (Enerji Arz Strateji Alternatifleri ve Genel Çevresel Etkileri) modelinin ilk kez Türkiye enerji sisteminde kullanılacağı ileri sürülmektedir. Ayrıca, söz konusu modelin diğer ülke uygulamalarından farklı olarak, önerilen projede sosyal göstergelerin de analize dahil edilmesiyle birleşik değerlendirme çalışması yapılmasının öngörülmesi projenin özgün değerini oluşturmaktadır. Diğer yandan literatürde bilinen bir yöntemin kullanılmış olması ve yeni bir yöntem önerilmiyor olması proje önerisinin özgünlüğünü azaltmaktadır.  	3,40
Proje önerisi, uluslararası ilişkiler alanında ve Türk diplomasisi özelinde toplumsal cinsiyete dair normları ve pratikleri ortaya koyma amacıyla, diplomasinin erkek-egemen yapısını göstermesiyle, toplumsal cinsiyet literatürüne katkı sunma potansiyeline sahiptir ve bu bakımdan özgündür. Önceki panel raporunda eksiklik olarak ifade edilen hususlara değinilmiştir. Örneğin, Dış İşleri Bakanlığına ait güncel sayısal verilerin kısmi olarak sunulması yerindedir. Örneklem grubu olarak Türkiye'de ilk çalışma olma özelliği taşıyabilir, ancak projenin amaç ve hedeflerinde belirtilen noktalar açısından, kamu bürokrasisinin (kamu yönetimi, siyaset, iş dünyası vb. yönetici-bürokrat) erkek egemen ve cinsiyet körü olduğuna yönelik Türkiye'de çok ciddi ve nitelikli çalışmalar yapılmıştır. Yapılması planlanan proje bu çalışmalarla ilişkilendirilerek onlardan farklı olarak bu alanda dolduracağı boşluk ve sunacağı katkı anlamında öneride yeterince tartışma yapılmamıştır. 	3,80
Üzerine literatürde oldukça hacimli çalışmalar bulunan sivil toplum meselesini 'jeneolojik', (soykütüksel) bir tarzda ele alma iddiası, özgün bir fikirdir. Ancak, öneride sunulan literatür özetinin yetersizliği, amaç ve hedeflerle ilgili analizlerin zayıflığı, kullanılacak yöntemin belirsizliği, iş paketlerinin ikna edici olmayışı proje önerisini özgün olmaktan çıkarmaktadır. Kısaca araştırma deseninin kavramsal ve yöntemsel açıdan taşıdığı problemlerden dolayı proje önerisi özgün bulunmamıştır. Proje önerisinin özgün olmaktan çıkaran hususlara ilişkin birkaç örnek aşağıdaki şekilde verilebilir:Proje önerisinde yeterince özen gösterilmediği anlaşılmaktadır.Konu, kapsam ve literatür özetinde jeneolojik yöntemle ilgili hiçbir tartışmaya yer verilmemiştir.Önerilen yöntemle jeneolojik bir çalışmanın nasıl yapılacağı belirsizdir.	1,80
Türkiye'de kırsal alanı çeşitli boyutlarıyla ele alan çok sayıda sosyolojik çalışma bulunmaktadır. Ancak bu proje konusunu özgün kılan nokta, yurttaşlık konusunu kırsal alan bağlamında bu boyut ve derinlikte ele alan bir çalışma olmasıdır. Bu yönüyle de hem sosyoloji hem de siyaset bilimi alanlarına önemli bir katkı sağlayacağı düşünülmektedir. Çalışmanın disiplinler arası (Felsefe, Sosyoloji ve Siyaset Bilimi) bir ekibin iş birliği ile yapılacak olması da projenin özgün değerini artırmaktadır. Ancak, projenin özgün değeriyle ilgili aşağıdaki hususlar dikkat çekmektedir: Yurttaşlık konusunda kadın ve erkek arasında hem toplumsal düzeyde, hem kır kent ayrımda hem de kırsal bölgelerin kendi içerisinde önemli farklıklar mevcuttur. Bu nedenle araştırmaya toplumsal cinsiyet odaklı olarak bakılması kadınların çalışmaya sonraki bir aşamada dahil edilmesi yanlışından araştırmayı kurtaracaktır. Öneride muhtarlar da çalışmaya dahil edilmesine rağmen araştırmanın hangi aşamasında ve ne tür bir amaçla dahil edileceği net olarak belirtilmemiştir.   Araştırma örneklemi bağlamında seçilen iller, Türkiye’deki sosyo ekonomik özellikleri ve kültürel çeşitlilikleri yeterince temsil etme kabiliyetine sahip değildir.  Bu da araştırmanın özgün değerini sınırlandırmaktadır. Proje önerisinde kavramsal kargaşa dikkati çekmektedir. Etkili yurttaşlık katılımcı yurttaşlığı içeren bir kavram olarak tanımlanmaktadır. Ne var ki, proje başlığındaki ve metin içerisinde de sık sık karşılaşılan 'etkili ve katılımcı yurttaşlık' şeklindeki bir kullanıma neden ihtiyaç duyulduğu hususunda bir açıklamaya rastlanılmamaktadır. Ayrıca 'etkili', 'etkin, 'aktif katılımcılık' gibi aynı kavramı ifade etmek için tercih edilen farklı sözcükler söz konusudur. Bu anlamda bir kavram birliğinin mevcut olmadığı görülmektedir.  	3,20
"Tek Parti Dönemi nüfus sayımlarını (1927, 1935, 1940, 1945) Türkiye basını (Türkçe, Osmanlıca ve azınlık dilleri olan Rumca, Ermenice ve Ladino dillerindeki gazeteler) çerçevesinde inceleyerek, sayımların ulus-devlet inşası sürecindeki işlevini tarihsel karşılaştırmalı analiz yöntemini kullanarak incelemeyi amaçlayan proje, konusu itibariyle literatüre katkı sağlayacak özgün bir değere sahip bulunmuştur.Bununla birlikte, nüfus sayımlarının etnik ve dini homojenleşme bakımından etkisinin değerlendirildiği çalışmalar bulunmasına rağmen, söz konusu etkinin basın üzerinden değerlendirilmesi; bunu yaparken tarih, demografi, iletişim ve sosyoloji gibi alanları kapsayan disiplinlerarası bir yaklaşım takip etmesi çalışmanın özgün değerini artırmaktadır.Ancak, proje önerisinde sunulan özgün değer bölümünün, projenin sahip olduğu özgün değer potansiyelini ortaya çıkaracak şekilde detaylandırılmadığı görülmüştür. Ayrıca proje kapsamında nüfus sayımlarının ulus inşa süreci üzerindeki etkisinin mi, yoksa bu sayımların basında değerlendirilmesinin etkisinin mi çalışılacağı yeterince net değildir. "	3,80
"Proje önerisinde Türk toplumunun akıllı telefon kullanım motivasyonlarının saptanması temel amaç olarak belirtilmiştir. Daha önce bu konuda yapılan çalışmaların daha dar kapsamlı olduğu, Türkiye'nin kendine özgü bir durumu olduğu, akıllı telefon kullanımının Türkiye'nin çeşitli bölgelerindeki kullanıcıları için farklı demografik özelliklerinin, toplumsal, kişisel ve psikolojik faktörleri ile ilişkilerinin saptanması ile diğer çalışmalardakilerden farklı sonuçlara ulaşılabileceği öngörüsü yapılmıştır. Proje önerisinin akıllı telefon kullanımına yönelik bireysel alışkanlıkları ortaya koymak; akıllı telefon kullanımında bağımlılık ve alışkanlık ilişkilerini irdelemek ve geniş kapsamlı nicel bir sormaca bağlamında akıllı telefon bağımlılığını kişisel, toplumsal ve psikografik çerçevede ele almak amacı taşıdığı belirtilmiştir. Özellikle ""kullanımlar ve doyumlar"" modeli üzerine temellenen bir kuramsal çatı izleneceği belirtilen araştırma önerisinin bu haliyle pozitivist ve işlevselci yaklaşıma dayandırılacağı ve betimleyici nicel bir çalışma olacağı değerlendirilmiştir.Mamafih proje önerisi bu iddialarına rağmen aşağıda belirtilen maddeler çerçevesinde özgün niteliğini ortaya koymakta yetersiz kalmıştır:Mobil telefon kullanımının psikografik çerçevede ele alındığı çalışmalar kayda değer bir literatür oluşturmaktadır. Bu kapsamdaki çalışmalar -bağımlılık düzeyini ele alanlar dahil olmak üzere- Türkiye örneğinde de farklı disiplinlerin perspektifinden sıklıkla yapılmaktadır. Proje önerisinde ""Türkiye'de bugüne kadar yapılan cep telefonu ve akıllı telefon kullanımını sınırlı perspektiften ele alan araştırmalardan farklı olarak konunun geniş bir perspektiften irdeleneceği"" vurgulanmakla birlikte, güncel Türkçe literatürü oluşturan araştırmaların neden ve hangi açılardan sınırlı bir perspektiften baktıklarına dair bir tespite yer verilmediği ve önerilen araştırmanın geniş bir örneklem grubu kullanmak dışında hangi hususlarda mevcut literatürden farklı ve özgün bir perspektif sunacağının gerekçeli olarak açıklanmadığı saptanmıştır. Araştırmanın temel kavramlarından “bağımlılık” ön kabulünün hangi kriterlere göre belirlendiği net olarak açıklanmamıştır. Bu çerçevede bağımlılığı üreten akademik literatür dışındaki eleştirel bakış açısıyla herhangi bir diyaloğa girilmemiştir. Proje önerisinin pek çok yerinde, proje ekibinin kendi öznel görüşlerini ya da tartışmaya açık birtakım ifadeleri genel geçer doğrular gibi sunduğu ve referanssız olarak genelleştirdiği görülmektedir. Örneğin, ""Aşırı teknoloji kullanımı, bireylerin toplumsal yaşamdan çekilmeleri ve sanal ilişki ve içeriklerle tatmin olma durumunu ortaya çıkarmıştır. Özellikle bu teknoloji ile büyümekte olan bir nesil, toplumsallıktan ve yorumsamadan yoksun kişiler olma yönünde hızla ilerlemektedir"" ifadesinde olduğu gibi. Bu ve benzeri ifadelerin geçerlilik kazanabilmesi için mutlaka referanslarla desteklenmesi, tartışılması ve aksi yönde görüşlerin de bulunduğunun bilimsellik gereği hatırlanmasına ihtiyaç vardır.Projenin pek çok yerinde akıllı telefonun aşırı kullanımının (ya da akıllı telefon bağımlılığının) ""toplumsal ve kültürel değerler"" ve ""toplum sağlığı"" üzerinde ciddi zararlı etkileri olduğu iddia edilmektedir. Örneğin projenin bir yerinde ""Yapılan araştırmalarda madde bağımlılığı ile eşdeğer bir biçimde ele alınan akıllı telefon bağımlılığı toplumların mücadele etmesi gereken konuların başında gösterilmektedir"" denilmektedir. Ancak projede ""insanların gündelik işlerini aksatması"" ve ""gereğinden sık aralıklarla telefon cihazı satın alınması"" dışında,  akıllı telefon bağımlılığının toplumsal zararlarıyla ilgili somut örnekler verilmemekte, bu konuyla ilgili detaylı bir literatür taraması da sunulmamaktadır. Bu anlamda akıllı telefon kullanımı konusunun esas olarak ""bağımlılık"" boyutuyla ele alınması, projenin özgün değerini arttırmaktan ziyade sınırlamaktadır.Öneride iddia edildiği gibi “akıllı telefon bağımlılığı” tanımlaması ile projenin kuramsal çerçevesinde ahlaki bir panik söylemi örtük olarak yeniden üretilmektedir. Her iletişim teknolojisi için tarihsel izlekte benzer toplumsal kaygılar var olmuştur. Ancak bu kaygılar özellikle kültürel çalışmaların ürettiği argümanlara bakılacak olursa, medya tüketicilerinin/kullanıcılarının mevcut teknolojileri çok farklı şekillerde de kullandığı bilgisiyle tartışmaya açılmıştır. Bu tartışmalarda da kullanıcıların pasif değil, etkin ve eleştirel bir konumda yer alabilecekleri dile getirilmiştir. Böylece bağımlılık literatürü dışında farklı ve zengin bakış açıları da mevcuttur. Bu bakış açılarından yararlanılmaması projenin özgün değerini zayıflatmaktadır. "	2,50
Proje önerisi, Kuzeydoğu Anadolu Bölgesi'nde yaşayan bireylerin sayısal beceri düzeylerini ölçme ve bu beceriler ile politik katılım arasındaki ilişkiyi saptama amacı taşımaktadır. Bu bağlamda proje önerisinin birinci ayağını sayısal bölünme kavramı üzerine temellenen sayısal beceri ölçümü, ikinci ayağını bu becerinin politik katılım bakımından kullanılma yollarının irdelenmesi oluşturmaktadır. Türkçe literatür bakımından bu iki ayağı birleştiren teorik ve uygulamalı araştırmaların henüz çok sayıda olmadığı görülmüştür. Bilgi ve iletişim teknolojilerine erişimdeki eşitsizlikten kaynaklanan sayısal bölünme ve bilgi açığı gibi kavramlar ekseninde hemen tüm dünyada ilgi çekici ve hızla genişleyen bir araştırma alanı oluşmaktadır. Bu bağlamda proje önerisinin bu alandaki literatüre atıfla sayısal eşitsizlik sorununu ve bu konuda Türkiye'deki durumu yeterli düzeyde ortaya koyduğu değerlendirilmiştir. Ayrıca Türkiye özelinde bu alanda mevcut olan uygulamalı araştırma eksikliğini gidermeye katkı vermesi, sayısal bölünme sorununun çözümüne yönelik etkin politikaların belirlenebilmesi için beceri ölçüm endeksi geliştirilmesini hedeflemesi ve Türkiye'de dijital becerileri bir performans testi yardımıyla ölçen ilk kapsamlı saha araştırması olması bakımından proje önerisinin dikkate değer oranda özgün değer ve yaratıcı/yenilikçi öneriler geliştirme potansiyeli taşıdığı tespit edilmiştir.Bunların yanı sıra araştırma bulguları hem Türkiye'de yapılacak diğer bölge odaklı çalışmalar hem de kültürlerarası karşılaştırmalı çalışmalar için önemli bir kaynak oluşturma niteliği taşımaktadır. Tüm bu değerlendirmeler temelinde çalışmanın özgün değeri yüksek bulunmuştur. 	4,67
"Proje önerisinin, sunduğu kuramsal ve kavramsal çerçeve ile saha tarafında uygulamayı planladığı yöntem birlikte değerlendirildiğinde özgün bir değer taşıdığı ifade edilebilir. Türkiyeli gençlerin kültürel pratikleri ve medya/iletişim teknolojileri deneyimlerinin bütünlüklü bir analizini sunmayı hedefleyen proje son derece ilginç ve Türkiye’deki literatür boşluğu açısından son derece gerekli bir konuyu dert edinmektedir. Gençliğin, özellikle medya tüketim pratikleri üzerinden girişilen sorgulama hem medya sosyolojisi hem de gençlik çalışmaları alanlarına önemli katkılarda bulunma potansiyeline sahiptir. Araştırma önerisi, farklı şehirlerde yaşayan, farklı sosyo-ekonomik konumlara sahip ve farklı etnik, dini ve mezhepsel aidiyetleri olan Türkiyeli gençlerin gündelik hayat pratiklerini iletişim alışkanlıkları çerçevesinde bütünlüklü ve karşılaştırmalı bir biçimde inceleyeceği için de özgün bir değer sahip gözükmektedir. Ayrıca araştırmada elde edilmesi planlanan veriler, Türkiye gençliğinin iletişim alışkanlıkları ile kimlik bileşenleri arasındaki çok yönlü ilişkiyi de tartışmaya açma potansiyeline de sahiptir. Bununla birlikte aşağıdaki hususlar çalışmanın özgün değerini azaltmaktadır:Harita kavramı simgesel olarak bir olgunun çok detaylı bir biçimde somutlaştırılması ve açıklanması durumunu işaret etmektedir. Araştırmacıların da belirttiği gibi bu teferruatlı işin çok detaylı bir teorik arka planının da olması kaçınılmazdır. Bu anlamda, yazarların temel analiz izleği olarak önerdiği ""ilişkisellik"" kavramı ve bunun ""Habitus"", ""aktör-network kuramı"" ve ""insan-makine etkileşiminin fenomenolojisi ve psikanalizi"" gibi yaklaşımlarla örülmesiyle ilgili kavramsal sorun, mevcut önerideki ""ilişkisellik"" tartışmasının net bir analiz çerçevesi olarak tanımlanamamasıdır. Bu analiz çerçevesinin belirsizliği yöntemin de kurgulanmasında bazı boşlukları doğurmaktadır. Öneride, gençlik kategorisinin sorunlu olduğu kabul edilmekte, bu sorunlu kavram bir o kadar tartışmalı olan kimlik ve sınıf kategorileri ile birlikte ele alınmaktadır. ""gençlerin kendilerini ait hissettikleri kimlik grupları"", ""gençlerin mensubu oldukları sınıf grupları"" gibi kavramlar araştırmanın özgün değer bölümünde sıkça vurgulanmakta, fakat araştırmada bu kavramların açık bir şekilde tanımlanmadığı görülmektedir. Önerinin literatür taramasında Türkiye’de yapılmış ve alan araştırmasından beslenen gençlik çalışmalarından yararlanılmamıştır. Bu çalışmalara bakılması hem Türkiye hem de seçilen illere ilişkin daha somut bir görüntü sunacaktır. Benzeri şekilde, bu konuyla TUİK’in Türkiye evrenindeki çalışmaları, örneğin BM’in Türkiye’de Gençlik Halleri, Türkiye Nüfus Etütleri’nin Türkiye’deki gençler üzerine araştırmaları, STK’ların çeşitli raporları literatür kapsamında değerlendirilmelidir.Proje önerisinin kapsamının oldukça geniş tutulması çalışmanın odak noktasının, sorunsalının belirsizleşmesine yol açmaktadır. Örneğin, araştırmanın nesnesi olan medya kavramı da belirsizdir. Acaba proje önerisi belirli bir medya pratiğini mi yoksa bütün iletişim olanak ve pratiklerini mi araştırmayı amaçlamaktadır? Bu belirsizliğin giderilmesi projenin yönetilmesini kolaylaştıracaktır. Örneğin, belli bir medya pratiğine (yeni medya) odaklanmak bu anlamda seçilecek yollardan biri olabilir.Projenin kapsamına bağlı olarak projenin başlığının gözden geçirilmesi faydalı olacaktır. Bu haliyle başlık, Türkiye temsiline dönük bir araştırma yapılacağı izlenimini yaratmaktadır. Hangi Türkiyeli gençliğin (kentli-taşralı, merkez-periferi), hangi medya pratiğinin inceleneceğinin ve saha çalışmasının nerede olacağının başlıkta kendini göstermesi önerilmektedir.Bu hususların giderilmesiyle projenin özgün değeri güçlü bir şekilde ortaya çıkacaktır.  "	3,83
"Proje önerisine ilişkin bir önceki başvuruda hazırlanan panel raporunda özgün değerle ilgili bildirilen değişiklik önerilerinin bir kısmı yeni öneride dikkate alınmıştır. Bunun sonucunda projenin özgün değeri ortaya çıkmıştır. Proje önerisinde ortaya konulan; Türkiye’de kadın, kadın sorunları ve toplumsal cinsiyet boyutu olan çalışmalar, haber üretim sürecinde kadın gazetecilerin/habercilerin sorunları üzerine Türkiye’deki literatür hâkimiyeti ve daha önce bu alanda yapılan çalışmaların bir sistematik içerisinde verilmesi özgün ve değerli bulunmaktadır. Ancak, uluslararası literatürün de projede göz önüne alınması önerilmektedir. Çalışmanın, kadın gazetecilerin alanda çalışırken ayakta kalma ve var olma stratejilerini ve kimliklerini, sadece haber sektörü açısından değil, aile ve özel yaşam alanıyla da ilgili görerek, kadın gazetecileri bütünlüklü bir kimlik olarak anlamaya çalışması en önemli özgün değer unsuru olarak belirtilebilir.Ülkemizde haber sektörü ve haber çalışmaları literatürü açısından, özellikle de kadın istihdamının yeni verilerini sunması bakımından özgün değer taşımaktadır. Bu yönüyle elde edilecek karşılaştırmalı analizlerin literatüre katkısı olacaktır. Çalışmanın bir diğer özgün değer taşıyan yönü, ulusal ve yerel/bölgesel ölçekteki medyada gazetecilik/habercilik faaliyetlerinde beliren ve cinsiyet eşitliği açısından sorun oluşturan pratiklerinin karşılaştırmalı biçimde ortaya koymayı hedefleyen nitelikte olmasıdır. Ülkemiz alan yazınında çok yer verilmeyen hem yazılı basın, hem televizyon haberciliği, hem de İnternet mecrası olmak üzere üç farklı habercilik mecrasında kadın habercilerin mesleki pratiklerindeki cinsiyet ayrımına dayalı unsurların karşılaştırmalı olarak incelenmesini mümkün kılacak bir çalışma olması da özgün değer taşımaktadır. Kadın gazetecilerin mesleki pratikleri ve bu pratiklerin cinsiyet eşitsizliği ile malul hallerini araştırmak adına, verilerin derinlemesine mülakat ve anket ile derlenmesiyle, yöntem olarak nicel araştırma yöntemlerinin yanı sıra nitel araştırma yöntemlerini de karma biçimde kullanmak, çalışmanın özgünlüğünü artıran bir diğer unsur olarak değerlendirilebilir. Proje önerisinin kadın sorunları temelli olması, başta medya sektöründe olmak üzere, birçok alanda kadın sorununa ilişkin farkındalık yaratmayı ve var olan farkındalığı artırmayı amaçlaması bakımından özgün değer taşımaktadır. İş yaşamı ile ailevi/özel yaşam arasında yapılan ayrımın özgün değeri artırdığı, ancak söz konusu ayrıma uygulamada açıklık kazandırılmadığı görülmektedir. İş dışı yaşamın tanımlanması ve analize dahil edilmesinde alternatif soruların geliştirilmesi zorunluluğu bulunmaktadır. Araştırma sorularında, kadın habercilerin aile yaşamları ve meslek hayatları arasındaki ilişkiselliği ölçmeyi sağlayan sorular bulunmaktadır. Fakat kadın gazetecilerin özel yaşamlarının aile ve evlilik hayatıyla sınırlandırılmayacak bir şekilde araştırılmasını sağlayacak sorular geliştirilmelidir.  "	4,00
Türk dış politikası literatüründe kamuoyu-dış politika ilişkisini kapsamlı bir biçimde araştırmaya tabi tutması bakımından projenin özgün bir değeri olduğu düşünülmektedir. Özellikle, Türkiye gibi dinamik bir dış politika çevresinde yer alan ülkelerde kamuoyunun dış politikada karar alıcılarının tercihlerine nasıl baktıkları ve daha önemlisi de ülkenin nasıl bir dış politika rolü tercihinde bulunması gerektiği konusundaki fikirlerinin böylesi bir proje bağlamında gerek zamanlama gerekse de kapsam bakımından incelenecek olması, Türk dış politikası çalışmalarına önemli bir katkı sağlayacaktır. Projenin kapsadığı süre bağlamında, kamuoyunun dış politikada Türkiye’ye biçtikleri rolün karşılaştırılma imkanının da ortaya çıkacak olması ayrıca önemlidir. Böylece, proje ile bir taraftan kamuoyunun davranış kodlamaları ortaya konulacakken aynı zamanda karar alıcıların bu kodlamaları öğrenmeleri vasıtasıyla dış politika tercihleri hakkında kamuoyunun ne düşündüğünü öğrenmeleri mümkün hale gelecektir. 	4,60
Proje konusu, üzerinde çok çalışılmış fakat birincil veri üretilmemiş olması nedeniyle çalışılmaya değerdir. Bu nedenle üretilecek veri oldukça önemli bir katkı olabilir. Ayrıca Türkiye özelinde dış politika yapım sürecinde iş dünyasının rolü bağlamında Türk Dış Politikası’nda bölgesel faaliyetler, sorunlar ve dinamikler ile Türkiye’nin değişen dış ticaret özellikleri arasındaki ilişkinin ampirik bir araştırma ile incelenecek olması özgün bir değer ortaya koyması muhtemeldir. Aynı şekilde proje, birincil veriye dayalı bir analizle devlet dışı aktörler arasında bulunan iş dünyasının rolü ve dış ticaretteki farklılaşmanın Türk Dış politikasını nasıl etkilediğini incelemesi literatürde bir boşluğu doldurma potansiyeline sahiptir.Fakat diğer taraftan veri ile kuram arasında yeterli ilişkinin kurulamadığı görülmektedir. Bu bağlamda, araştırma sorusu öneride tekrar tekrar dile getirilmiş olsa da, net bir soru haline getirilememiştir. Proje kapsamında hedeflenenin, sadece veri üretmek olmadığı, üretilen verilerin bir teorik çerçeve yardımıyla analiz edilmesi olduğunun yeterince açıklığa kavuşturulmadığı görülmektedir. Ayrıca proje kapsamı ve başlığı arasındaki uyum düşünüldüğünde, konunun sadece ihracat yapan işadamları ve şirketler üzerinden ele alınması, doğru sonuçlara ulaşılması noktasında eksikliğe sebebiyet verebilir. Çünkü dış ticaret kavramı sadece ihracat yapan şirketlerle açıklanamaz. Bu durumun proje başlığında dikkate alınması özgün değeri olumlu etkileyecektir.  	3,40
"Proje önerisinde, Türkiye'deki ekonomik ve yasal süreçlere değinilerek, özellikle MİA ve yakın çevresindeki alanların fiziksel ve ekonomik temelli dönüşümünün önceliklendirildiği problem tanımından yola çıkılmaktadır.Projede, Orta Anadolu kentlerinin kent merkezlerindeki kentsel dönüşüm çalışmalarına bir örnek olarak Kayseri’deki bir alanın ele alınması öngörülmüştür. Bu bağlamda proje önerisi yerel özgünlük taşımaktadır. Bununla birlikte, proje önerisinin özgün değerini zayıflatan bazı hususlar bulunmaktadır:Sunulan öneri, bir araştırma projesinden ziyade uygulamaya dönük plan-proje geliştirme karakterindedir. Proje önerisi, gerçekleştirilmesi güç bir kapsamda tutulmuş olup, belirsizlikler içermektedir. Bu bağlamda araştırmanın metodolojik, kavramsal ve kuramsal açıdan özgün bir katkı oluşturamayacağı düşünülmektedir.Projenin, kentsel dönüşüm açısından ortaya koymaya çalıştığı yaklaşım, bugün özellikle sürdürülebilirlik bağlamında tartışılan bir yazından beslenmekle birlikte proje önerisinde sürdürülebilirlik kavramına yeterli düzeyde yer verilmemiştir. Aynı zamanda proje önerisinin üzerine kurulduğu; yönetişim, katılım, yaşam kalitesi, yaşanabilirlik literatürüne de öneride yeterince yer verilmediği görülmektedir.Proje önerisinde, yazın taramasında daha çok Türkçe kaynaklardan yararlanılmış olması ve son 10 yılın yabancı yazınındaki kaynakların sınırlı incelenmiş olması, buradaki olası özgün bakış açısının geliştirilmesini kısıtlı hale getirmiştir.MİA'nın önemi, MİA'daki dönüşüm, yenileme, soylulaştırma veya koruma literatürü ulusal ve uluslararası yazında taranmamıştır. Dolayısıyla projedeki problem, araştırma soruları, hipotez ve alt hipotezler, varsayım ve sınırlılıklar gibi önemli maddelerin çerçevesi çizilememiştir."	2,33
Konut ve ofis yapılarında, yangın gibi acil bir durumdaki insan tahliye sisteminin tasarımı aşamasında, tasarım kararlarını yönlendirecek girdilerin belirlenmesi ile yangın sırasında kurtarma çalışmalarına ışık tutacak kurtarma planının yapılması önemlidir. Tahliye sisteminin tasarımında, toplumdan topluma farklılaşan kullanıcı davranışları vardır ve bunun bilinmesi tahliyenin kolay yapılabilmesinde belirleyici olmaktadır.  Bu nedenle konut ve ofis yapılarında oluşabilecek yangın anındaki insan davranış kalıplarının Türkiye toplumu açısından ne olacağının belirlenmesi, bu kapsamda böyle bir çalışmanın Türkiye'de daha önce yapılmaması nedeniyle, proje özgündür. Ancak, proje önerisinde hipotezler araştırma konusunu incelemek için yeterince geliştirilememiş, alternatifler göz önüne alınmamıştır. Araştırmanın üzerine kurulu olduğu örneklemlerin var olup olmadığı belirsizdir ve gelecekte var olacakları da bir varsayımdır. Dolayısıyla, anlamlı bir örneklem düzeyine ulaşabilmek için çalışma alanının sınırlarının genişletilmesinin uygun olabileceği düşünülmektedir. Araştırmacının tüm araştırmayı üzerine inşa ettiği böyle bir örneklemin varlığı veya yokluğuyla ilgili bir ön çalışma yapmamış olması ve örneklemin yoksa da en kısa süre içerisinde oluşmasını proje sürecine endeksli bir beklenti olarak ifade etmesi araştırmanın en zayıf yönlerinden biridir. Proje süresi içinde verilerin toplanamama ihtimali nedeniyle projenin literatüre anlamlı bir katkı sağlayamayacağı düşünülmektedir. 	3,60
"Proje, Türkiye'nin önemli sorun alanlarından birisi olan kentsel dönüşüm uygulamalarına ilişkin olarak coğrafi bilgi sistemlerinden yararlanarak bir tipolojiler sistematiği geliştirme iddiasındadır. Bu tipolojilerin bir karar destek sistemi geliştirilmesine katkıda bulunacağı ifade edilmektedir. Kentsel dönüşümün ülkemizdeki en büyük sıkıntısı meşruiyetidir. Kentsel dönüşüm alanlarının ve müdahale biçimlerinin belirlenmesinde özellikle politik ve ekonomik koşulların önemli rol oynadığı; ancak bilimsel, nesnel, tarafsız ve adil bir değerlendirme sistemine dayalı seçimlerin bulunmadığı doğru tespitlerdir. Rantsal dönüşüm adıyla anılmasının ve toplumun çeşitli kesimlerinde infiale neden olmasının ardındaki gerekçe de budur. Proje önerisi ile geliştirilmek istenen çok katmanlı kentsel dönüşüm alanı belirleme modeli ve bu alana nasıl müdahale edileceğine dair stratejik yaklaşım bu meşruiyet sorununu gidermeye yönelik özgün bir yaklaşımdır.  Projede ele alınan konu özgün ve önemli olmakla birlikte proje kurgusunda belirsizlikler ve yetersizlikler mevcuttur.Proje önerisinde her ne kadar sistemin bütünleşik bir sistem olarak tasarlanmış olması projenin özgün bir yanı olarak tanımlanmış olsa da bu bütünleşik sistemin nasıl oluşturulacağı konusunda belirsizlikler vardır. Proje önerisinde yazın taraması yeterince yapılmamıştır. Proje önerisinin literatür taraması kısmında kentsel dönüşüm konusunda CBS uygulamaları, karar destek sistemleri ile ilgili bir literatüre yer verilmemiştir. Halbuki çalışmanın odağında bu konu vardır. Ayrıca parametreler açık biçimde belirtilmemiştir. Kaynakçada yer alan çalışmalar da metin ile ilişkilendirilmemiştir.  "	3,00
"Proje, ülkemizde fazla çalışılmamış sosyal donatı alanlarının dağılımının etkileri üzerinde durmaktadır. Bu kapsamda mahalle parklarının hakçalık temelli dağılımının incelenmesi, kentsel yeşil ve açık alanların giderek azaldığı günümüzde kent planlama kuram ve pratiğine katkıda bulunma potansiyeli taşıdığından özgün bulunmuştur. Proje önerisi, uluslararası yazına hâkim ve Türkiye'de güncel bir kentsel problemi incelemeyi hedeflemektedir. Söz konusu kentsel problemin çözümüne yönelik projenin kuramsal ve yöntemsel kurgusu özgündür; yaratıcıdır ve yenilikçidir. Kavramsal ve metodolojik olarak özgün katkılarda bulunma potansiyeline sahiptir.  Projede mahalle, park ve çevresi ölçeklerinde uygulamaya yönelik arayışlarıyla hakçalığın haritalanması amaçlanmıştır. Bu amaç projenin özgün yanlarından biridir. Proje mahalle parklarını kullananların yanı sıra o parka yakın oturan ama kullan(a)mayanların özelliklerini ve kullanmama sebeplerini incelemesi açısından özgünlük içermektedir. Proje çıktılarının park kullanımlarını artırmak için yol gösterici olabilecek nitelikleri olumludur.Konuya çevresel adalet ve kentsel adalet perspektifinden bakmak ilginçtir. Dezavantajlı gruplar içine engellilerin de dâhil edilmesi gerektiği düşünülmektedir.  "	4,67
Projenin temel amacı Akdeniz kırsal yerleşimleri bağlamında ekolojik planlama ve mimari tasarım için gerekli enerji verimliliği standartlarının üretilmesi ve bu standartlardan hareketle bağlama uygun ve orijinal bir sertifikalandırma sistemi oluşturmaktır. Ekolojik planlama ve mimarlık sertifikalandırma sistemlerine kırsal alanlardaki binaları katması ve yerleşmenin bütününden kavramayı sağlayan yeni bir metodolojik çerçeve sunma iddiası özgündür. Bununla birlikte projenin özgün değerinin sınırlandıran bazı hususlar mevcuttur:Projenin amacı net olarak ortaya konmamıştır. Kırsal alanda sertifikalandırma yapmanın amacı ve anlamı proje önerisinde açıklıkla belirtilmemiştir. Üretilen sertifika sistemi ile ilgili bölgelerde gelecekte inşa edilmesi düşünülen yerleşimlerdeki planlama ve mimari tasarım süreçlerini yürütmek için genel kılavuzlar oluşacak ve tasarımın son ürünleri nesnel ölçütlerle değerlendirilebilecektir şeklinde ifade edilen araştırma önerisinin amaçları ve elde edilecek veriler bakımından literatür özetinde belirtilen ve araştırmacının gerçekleştirdiği projelerden farkı çok açık bir biçimde anlaşılamamıştır.  Sertifikalandırmada hangi ölçütlerin kullanılacağı belli değildir. Projenin hedeflenen amaçları içerik ile örtüşmemektedir. Ekolojik planlama ve mimarı tasarım standartlarının üretilmesi ve sertifikalandırılması konusu oldukça geniş kapsamlıdır. Oysa önerilen projenin kapsamı sadece ısıl konfor ölçümlerine indirgenmiştir. 	3,20
"Proje önerisi ile daha önce tamamlanmış bir araştırmanın devamı niteliğinde olan ve kentsel dönüşüm meselesine yerel düzeyde kentsel tasarım çıktıları ile destek vermek hedeflenmektedir. Bugün deneyimlediğimiz iki tür kentsel dönüşüm söz konusudur; bunlardan birincisi tek yapı ölçeğinde ikincisi ise riskli alan ilanları ile. her ikisinin de sonuçları tasarım ilkeleri açısından sıkıntılıdır. Bu sıkıntı öncelikle yerel özelliklerden kopuklukla ilişkilidir ve her şehir birbirine benzer hale gelmiştir. Bu araştırma ile bu sorunun giderilmesine yönelik bir tasarım rehberi hedeflenmekte, bunun da genele uyarlanabileceği düşünülmektedir. Proje ele aldığı konu açısından özgün değer potansiyeline sahip olmakla birlikte, sunulduğu haliyle önerinin özgün değerinin yeterli olmadığı düşünülmektedir. Planlama ve tasarımın arkasındaki kavramsal ya da tematik çerçeve ve bu çerçevenin gelişkinliği, planlama ve tasarım stratejilerinin detaylanabilmesini sağlayacak en önemli unsurdur. Aksi takdirde, yapılacak planların ve tasarım projelerinin içerikleri zengin olmayacaktır. Öneri projede, planlama ve tasarım yaklaşımının arkasındaki bu tür kavramsal ya da tematik çerçeve eksikliği, stratejik plan ve tasarım projelerinin ve tasarım rehberinin içeriklerinin nasıl oluşturulacağı konusunda soru işaretleri doğurmaktadır. İçeriği yoksun bir kentsel dönüşüm anlayışına sahip olunması, geliştirilecek planların ve tasarım rehberinin de içeriklerinin zayıf, indirgemeci olmasına neden olacaktır. Bu anlamda, projenin çıktılarının kavramsal olarak şehir planlama ve kentsel tasarım alanlarındaki yazına katkı olasılığı sınırlı kalabilir.  Nitekim, literatür özeti kısmında aktarıldığı üzere, öneri kentsel tasarım rehberi, Değirmendere'de deprem bölgesindeki üç tür konut tipine yönelik bir rehber önerisi olarak sunulmuştur. Halbuki, kentsel tasarım rehberleri, belirli bir vizyon ve o vizyona dayalı planlama ve tasarım strateji ve politikalarının nasıl hayata geçirileceğini gösteren, kentsel tasarım ölçeğindeki tüm tasarım elemanlarına (konut, sokak, kavşak, park, kamu bina tipolojileri, kentsel peyzaj öğeleri, kent mobilyaları gibi) yönelik hazırlanır.Kentsel dönüşümün ada bazında gerçekleştirilmesi de, planlama ve tasarım alanlarında sıkça tartışılan parça-bütün ilişkisi açısından tekrar düşünülmesi gereken bir konudur. Öneri proje metninde, bina ölçeğinde müdahalelere dayalı iyileştirmelere, yerleşim ölçeğinde önerilen ve uygulanan projelere, sınırlı mekan organizasyonu ve kullanımı sunan tünel kalıp sistemiyle geliştirilen toplu konut uygulamaları eleştirilmektedir. Bu projede eleştirisi yapılan, “parça”nın bütünden koparılarak, bina, yapı adası ya da birkaç yapı adasının bir araya getirilerek geliştirilen bu kentsel dönüşüm modellerine, “ada bazlı kentsel dönüşüm” modeli nasıl alternatif olacağı, parça-bütün ilişkisinin bu tür bir model kapsamında nasıl kurgulayacağı, öneri projede açık değildir. Proje önerisinde afet ve afete bağlı kentsel dönüşüm, dayanıklı kentler, uluslararası kentsel tasarım rehberleri, dünya örnekleri vb. hiçbir uluslararası literatüre atıf yapılmamıştır. Başvuru formunda yer alan bazı referanslara kaynakçada yer verilmemiştir (örn: Timor, 2011 ve Kösten ve diğ, 2014)."	2,83
Proje önerisi, yapay sinir ağları ile kentsel yayılmanın modellenmesi konusundadır. Bu kapsamda Ankara kenti alan çalışması olarak seçilmiştir. Araştırma konusu literatürde çokça çalışılmış olması nedeniyle özgün bir konu olmamakla birlikte, Ankara'nın alan çalışması olarak seçilmesi araştırmanın özgün yanını oluşturmaktadır. Yeni analiz yöntemlerinin, modelleme ve simülasyon çalışmalarının, kent çalışmalarında kullanılmaya başlaması olumlu bir gelişmedir. Proje önerisi özelinde Ankara kentinin makroformuna bakılıyor olması,  kentsel yayılma ve kır-kent ilişkisini anlamaya çalışması proje önerisinin olumlu yanlarıdır.Projenin bir model geliştirme hedefine karşın araştırma sorusunun ne olduğu çok da net olarak ortaya koyulmamıştır. Teknoloji kullanarak kentin yayılma modelinin çıkarılmasının temelde ne gibi katkıları olacağı bağlantısında araştırma sorusu ya da hipotezi açıkça tarif edilmelidir.Kentsel yayılma, senelerdir şehir ve bölge planlama literatüründe çalışılan genellikle kent morfolojisi ve kent makroformu çalışmaları içinde yer alan ve sürdürülebilirlikle ilişkilendirilen önemli bir konudur. Bu öneride ekibinin içinde antroplog dahi olan ancak hiç şehir ve bölge planlama disiplininden kimse dahil edilmemiştir. O yüzden belli eksikilikler göze çarpmaktadır. Konu sadece yol, arazi örtüsü, yerleşim alanı ve eğim durumu değildir. arazi kullanım durumu, ulaşım ilişkisi, çevre düzeni ve nazım imar planlarında verilen arazi kullanımı ve ulaşım kararları kentsel yayılmayı etkileyen faktörlerdir. Özel araç kullanımı, kent merkezlerindeki otopark ihtiyacı, hava, gürültü ve çevre kirliliği gibi tetikleyici nedenler yayılmayı etkiler. Belediye hizmetleri de önemlidir. Bu araştırmada araştırma soruları, hipotez, alt hipotezler, varsayım ve sınırlılıklar belirtilmemiştir. Şehir ve bölge planlama kentsel projecilik ile sınırlandırılamaz. İmar planları, Türl planlama sisteminde kullanış şekli ortaya konulmamıştır. Ayrıca kentsel yayılmanın CBS ile morfolojik açıdan tespiti üzerine literatür çalışması da yapılmamıştır. Ayrıca sosyal, ekonomik ve demografik çalışmaların nasıl dahil edileceği net değildir.	2,83
Bu projenin amacı şirketlerin envanter ve diğer operasyonel alanlardaki yönetim ve başarı özelliklerini kullanarak iflas tahmini yapacak bir model geliştirmektir. Projenin özgün katkısı, literatürdeki benzer çalışmaların aksine bu çalışmada envanter ve operasyonlarla ilgili somut veriler kullanılarak iflas veya şirket performans öngörüsü yapılması olarak belirtilmiştir. Ancak projede verilen literatür taramasında da görüldüğü gibi bu konuda mevcut pek çok çalışma bulunmaktadır. Üstelik bu çalışmaların birçoğunda bu projede önerilen türden veriler de kullanılmıştır. O nedenle hem yöntem olarak, hem kullanılacak veriler açısından hem de ortaya konulan araştırma sorusu bağlamında bu çalışmanın literatüre nasıl bir özgün katkısının olacağı anlaşılamamıştır. Sonuç olarak projenin özgün değerinin yetersiz olduğu düşünülmektedir. 	1,00
Sigara kullanımı ve yasaklarına ilişkin tutumlar konusunda farklı hedef kitlelere yönelik yapılmış birçok çalışma bulunmasına rağmen, tütün kullanımının kontrol altına alınması ve azaltılması ile ilgili dünya genelinde uygulandığı ifade edilen 6 temel başlığın (izleme, dumansız hava sahası, sigara bırakma destekleme programı, uyarı etiketleri, kamu spotları, reklam ve promosyon yasakları ve vergi artışları)  içerdiği yasak ve düzenlemeleri bir arada inceleyen saha çalışmalarının yetersiz olduğu ileri sürülmektedir. Ancak buradan hareketle, çalışmanın hedeflerinin net olarak ortaya konulamadığı düşünülmektedir. Sigara-alkol tüketiminde tüketici tutum ve davranışlarının, özelde yasak ve düzenlemelerin sigara ve alkol tüketimine etkilerinin ölçülmesinin getireceği kuramsal ya da kavramsal artı değerin açık bir şekilde tanımlanması gereklidir. Aynı şekilde, sigara ve alkol yasak/düzenlemelerinin sigara talebine etkisinin makro verilerle ölçülmesinin yaratacağı özgün değer de daha iyi ifade edilmelidir. Literatür özetinde de tartışılan ulusal yazında tütün ve alkollü içeceklere dair düzenlemelerin, kamu spotlarının ve bu uygulamalara karşı tutumların etkilerinin araştırıldığı vurgulanmıştır. Ancak bu çalışmayı diğer çalışmalardan ayıran özgün katkının ne olacağı açık şekilde ifade edilmemiştir. Proje ekibi birincil ve ikincil verilerin aynı anda kullanılmasını özgün değer olarak öne sürmektedir. İkincil verilerden yola çıkılarak yıllar itibari ile tütün ve alkol kullanımındaki artış ya da azalışın sadece yasal uygulamalara bağlanması olası diğer faktörlerin göz ardı edilmesine sebep olacağından gerçek ilişkiler ağının ortaya çıkartılmasını engelleyecektir. Birincil verilerin ise hangi faktörlere ilişkin olacağına dair herhangi bir bilgi yoktur. Projede bir araştırma modeline yer verilmemiş, sigara kullanımı ile etkili öncüller dair tartışma sunulmamıştır. Bu sebeple çalışmanın özgün değeri net olarak ortaya konulmamıştır.	1,60
Proje önerisi özgün değer bakımından önemli bir konuya temas etmesine rağmen, bu konu için yeterli derecede özgün bir sonuç üretebileceği izlenimi vermemektedir. G-20 ve Orta Büyüklükte Güçler uluslararası ilişkiler çalışmaları için yeni ve önemli konulardır. Fakat proje ne literatür taramasında ne de geliştirdiği veya geliştirmeyi planladığı hipotezler bağlamında gerekli özgünlüğe sahip değildir. Örneğin literatür taraması kısmında bir kısım yazar ve eser isimleri zikredilmiş, bu çalışmaların açıklayıcı gücünün zayıf olduğu iddia edilmiş, fakat neden zayıf olduğuna dair açıklamalara yer verilmemiştir. Buna ek olarak literatür taramasına ilişkin birtakım bilgi eksiklikleri/hataları mevcuttur. Örneğin, Keohane ve Ikenberry gibi Liberal teorisyenlerin Realist olarak isimlendirilmesi alışıldık tanımlamalar değildir. Projenin ortaya koyduğu kuramsal çerçeve ile odaklanacağı olgular tam olarak detaylandırılmamıştır. Projenin ilk hedefinin yayın yapmak olarak belirlenmiş olması kuramsal düzeyde yeni bir tartışmayı gündeme getirmekten ziyade mevcut literatürün özetlenmesi şeklindedir. Projenin Orta Büyüklükteki Güç tanımlamasının ihtiva ettiği nitelikler var olan literatürün ötesine geçecek bir yenilik sunmamaktadır. Bu bakımdan konunun özgünlüğü ile araştırmanın tasarımı arasında farklılıklar projenin bir bütün olarak özgünlüğüne yönelik soru işaretleri oluşturmaktadır. Bu çerçevede projede hedeflendiği gibi özgün bir kuramsal çerçevenin ortaya çıkarılması mümkün gözükmemektedir.	1,40
Projede bir İslam Tarih Felsefesi geliştirilmesi sorunu ele alınmaktadır. Daha özelde ise bu felsefede tarihsel döngüselliğin ve telos düşüncesinin yeri üzerine vurgu yapılmaktadır. Söz konusu proje önerisi bu açıdan değerlendirildiğinde özgündür. Ancak konunun gerek Batılı kaynaklar ve gerekse İslami kaynaklar açısından yeterince sınırlandırılmadığı, literatür taramasının projenin birincil ve ikincil amaçlarını gerçekleştirmek açısından da yeterli olmadığı değerlendirilmektedir. Ayrıca proje önerisinde ele alınması planlanan kavramların da yeterli bir şekilde tespit ve tahdit edilmediği görülmektedir.  Bu hususların projenin özgün değerini zayıflattığı düşünülmektedir.	3,20
Türkiye ceza felsefesiyle din arasındaki ilişkinin eleştirel açıdan derinlemesine ele alınması bakımından ilk olma özelliği taşıyan bu projenin, ayrıca din hizmetleri yapısının/içeriğinin niteliğine (kapsayıcı/dışlayıcı) ilişkin amacı da bu bağlamda değerlendirilebilir. Ceza infaz kurumları, din hizmetleri, ahlaki gelişim ve manevi rehberlik faaliyetlerinin ilişkilendirildiği proje önerisi belirlenen amaç ve hedefler doğrultusunda özgün bulunmuştur.Proje önerisi birden çok alanı kapsamaktadır. Ancak özgünlüğün hangi alan itibariyle tezahür edeceği hususunda belirsizlik bulunmaktadır. Zira, ceza infaz kurumlarında din hizmetlerinin din görevlileri tarafından yerine getirilmesi konusunda yeterli tecrübe bulunmakla birlikte, ahlaki gelişim ve manevi rehberlik konularında tecrübe birikimi yeterli düzeyde değildir, özellikle de manevi rehberlik konusu ülkemiz için çok yeni bir durumdur. Dolayısıyla din hizmetleri dışarıda tutulursa ahlaki gelişim ve manevi rehberlik konularında yapılacak analiz, değerlendirme ve diğer ülke tecrübeleriyle yapılacak karşılaştırmalar gerçekçi gözükmemektedir.  	3,60
"Projenin ortaya koyduğu sorun olan yaş ayrımcılığı, Türkiye’deki alan yazında ele alınmamış ve çok yönlü olarak saptanması ve mücadele edilmesi gerekli olan bir konudur. Bu konunun disiplinler arası bir yaklaşımla incelenmesi ve farklı sektörlerdeki yaş ayrımcılığı / yaşlılara yönelik ayrımcılık ve kuşaklararası iletişimin geliştirilmesine yönelik adımlar son derece önemlidir. Ancak projenin amaçları ve yöntemleri arasındaki uyumsuzluk projenin özgün değerinin önerilen haliyle ortaya konmasını engellemektedir. Proje önerisi, aynı anda çok farklı alanlarda ve birbirinden bağımsız görünen amaç ve çıktıları bir araya getirme hedefleri açısından önemli olmakla birlikte, bu hedeflerin yapılandırılmasındaki eksiklikler nedeniyle uygulaması zordur. Proje önerisinde belirtilen aşamaların birbiriyle uyumunda ve bunların literatürle ilişkilendirilmesinde önemli sorunlar bulunmaktadır. Örneğin yaş ayrımcılığı ve kuşaklararası iletişim literatür bölümünde yeterince açıklanmamış ve bu kavramlar birbiriyle ilişkilendirilmemiştir. Projenin öncelikli katkılarının, farklı sektörlerdeki ayrımcılığı saptamak (anket çalışması), medya incelemesi ve medya alımlaması üzerine yapacağı odak grup çalışmaları olduğu belirtilmektedir.  Ancak, kamuya yönelik farkındalık çalışmalarının yaşlılarla ilgili kalıpyargı ve temsillerin saptanması ve bunların kişiler tarafından ne derecede benimsediğinin önyargı/ ayrımcılık düzeylerinin belirlenmesinin ardından şekillendirilmesi gerekmektedir.Mevcut haliyle önerinin fazlasıyla kapsamlı olduğu ve görgül bulgularla desteklenmemiş varsayımlarının bulunduğu düşünülmektedir. Bu doğrultuda araştırma sorularının sistematik bir şekilde birbirini izlemesi; benzer şekilde önerilen yöntemin de bu temele oturtulması gerekmektedir.Yukarıda belirtilen hususların proje önerisinin özgün değerini önemli ölçüde zayıflattığı düşünülmektedir."	2,00
"Önerilen proje, istemdışı düşüncelere ilişkin fenomenolojik özelliklerin (örn.; içerik, sıklık, fark edilebilirlik, önemsenme-anlamlılık, vb.) OKB vakaları ve normal örneklem arasındaki benzerlik ve farklılıklarına, bu özelliklerin kaygı bozukluklarından oluşan diğer klinik gruplara kıyasla ne derece OKB vakalarına özgü olduğuna ve istem dışı düşüncelere ilişkin fonksiyonel olmayan inançlardan (örn., sorumluluk, belirsizliğe tahammülsüzlük, düşünce eylem kaynaşması, vb.) hangilerinin OKB'ye özgü olduğuna ilişkin önemli araştırma sorularına yanıt aramaktadır.Araştırmanın birebir görüşme yöntemine dayanması, çalışmada tanılı gruplarla ve kontrol grubuyla çalışılacak olması ve OKB içeriğine ilişkin Türk kültürüne ait özelliklerinin geniş kapsamlı olarak tespit edilmesi projenin ilgili alana özgün katkılarda bulunabilecek bir potansiyeli olduğunu göstermektedir."	4,80
Proje önerisinde, liderlik konusunda önerilen yeni bir modelin Türkiye'de sınanmasına yönelik bir araştırma sunulmaktadır. Modelin sunduğu hipotezlerin uluslararası literatürde de henüz sınırlı sayıda çalışmayla sınanmış olması, önerilen bu projenin özgün bir değer taşıdığını göstermektedir.Ancak söz konusu model yeni olsa da liderlik konusu uzun süredir hem dünyada hem de Türkiye'de ilgiyle araştırılan bir konudur. Bu konuda Türkiye'de yapılmış olan araştırma bulgularına hiç değinilmemiş olması, önerilen projenin ülkemiz için taşıdığı değerin ve kültürel katkısının değerlendirilmesine olanak tanımamaktadır. Projenin özgün değerini tam olarak belirleyebilmek için ülkemizde liderlikle ilişkili dinamikler konusundaki araştırma bulgularına ve sınırlılıklarına ayrıntılı yer verilmelidir. Ayrıca söz konusu modelin hipotezlerinin sınandığı uluslararası literatürde yer alan araştırmaların da hem yöntemsel yönden hem örneklem açısından sınırlı olduğu ve önerilen projenin bu anlamda uluslararası literatüre de önemli katkıları olacağı belirtilmektedir. Söz konusu alanyazına ilişkin kısıtlı bir yer verilmiş ve bu araştırmaların hangisinin hangi yönden sınırlılık taşıdığına değinilmemiştir. Bu tür ayrıntılı bilgilere yer verilmesi projenin amaçları ve gerekçeleri için iyi bir arkaplan sağlaması açısından önemlidir.   Proje kapsamında önerilen süreç modelinin ve hipotezlerin alanyazınla daha güçlü bir şekilde ilişkilendirilmesi önerinin özgün değerini kuvvetlendirecektir. 	3,60
"Proje önerisi evlilik doyumunu yordayan değişkenleri bütünleyici bir paradigma çerçevesinde ele almayı planlamaktadır. Ancak, evlilik doyumunu yordayan faktörler son yıllarda birçok çalışmada ele alınmaktadır. Söz konusu araştırmalarda yordayıcı faktörler olarak bağlanma, kişilik, stresle başa çıkma ve problem çözme becerilerinin çok sık vurgulandığı görülmektedir. Öneride, alan yazındaki pek çok araştırmaya değinilmemiş olması ve buna bağlı olarak  araştırmanın bu çalışmalardan farkının net olarak sunulmamış olması özgün değeri önemli ölçüde zayıflatmaktadır.  Bununla birlikte evlilik doyumu alanında yürütülen güncel araştırmalar, bireylerden ziyade çiftlerin etkileşimlerine odaklanmakta; evlilik ilişkisini kapsayıcı bir şekilde anlama çabasında çiftlerin her ikisinin de değerlendirmelerine başvurmaktadır. Ancak, önerilen projede sadece çiftlerden birinden bilgi toplanması hedeflenerek; araştırmanın dayandırıldığı modelin vurguladığı çok önemli bir öğe (ilişki süreci ve çiftler arası etkileşim) kapsam dışı bırakılmaktadır. Öneride temsili bir örnekleme ulaşılacağı belirtilmektedir. Yedi bölgeyi kapsayan temsili bir örnekleme ulaşıldığında kültürel farklılıkların da öne çıkması beklenir.  Ancak özgün değeri destekleyecek bu tip bulguların değerlendirileceğine dair bilgi sunulmamış olması dikkati çekmiştir."	1,40
Önerilen proje, bireyin bilişsel kaynaklarının ikinci bir öznenin varlığı ya da göreve dahil olması  durumunda nasıl paylaştırıldığını, zaman algısıyla ilişkili bir görevde gözlemlenecek yanılsamalardan yapılacak çıkarımlarla dolaylı olarak test etmeyi hedeflemektedir. Bu bağlamda, her ne kadar proje başlığı “Sosyal etkileşimin zaman algısı üzerindeki rolü” olarak belirlenmişse de, önerilen paradigmalar sosyal etkileşimin zaman algısı üzerindeki etkilerinin sistemde ne gibi bilişsel süreçler tarafından düzenlendiğine dair teorik bir çerçeve sunmaktan ziyade, dikkatin zaman algısı üzerindeki etkilerinin bir ikinci öznenin pasif ve aktif varlığında nasıl etkilendiğini araştırmaya yönelik gibi durmaktadır.Son yıllarda, sosyal etkileşimin zaman algısı üzerindeki rolü karşılıklı bakışma (mutual gaze) paradigmaları çerçevesinde, göz fiksasyonlarının görece kısa sürelerde gerçekleşmesini de göz önünde bulundurarak halihazırda milisaniye düzeyinde çalışılmaktadır. (Örneğin,http://jov.arvojournals.org/article.aspx?articleid=2433211&resultClick=1). Dolayısıyla sosyal etkileşimin zaman algısı üzerindeki etkilerinin henüz hiç çalışılmadığını söylemek doğru değildir. Ancak literatürdeki bu çalışmalar, halihazırdaki projeden farklı olarak sistemde biliş öncesi algısal mekanizmaları çözümlemeye yöneliktir. Dikkat sosyal etkileşim ve zaman söz konusu olduğunda çalışılmaya değer bir faktördür. Ancak önerilen paradigmalarda bağımsız değişkenlerin bağımlı değişken üzerindeki rolleri araştırılırken bir takım karıştırıcı (confounding) faktörlerin potansiyel etkilerinin olabileceği göz önüne alındığında önerinin özgün değeri düşük olarak değerlendirilmiştir. 	2,40
"Boston Adlandırma Testi isimlendirme yeteneğini ölçmek amacıyla yaygın olarak kullanılan bir testtir. Test geliştirildiği 1978 yılından beri iki sefer gözden geçirilmiş; farklı dillere uyarlama çalışmaları yapılmıştır. Proje önerisi ile Boston Adlandırma Testinin Türkçe’ye çevrilmesi ve değişik yaş, eğitim düzeyi ve cinsiyet için standartlarının belirlenmesi amaçlanmaktadır.  Farklı bir kültürde/dilde geliştirilmiş olan bir nöropsikolojik testin ülkemize uyarlanması ve normalizasyonunun yapılması oldukça önemlidir.  Ancak önerilen projenin salt normalizasyon ve standardizasyon çalışması niteliği taşıdığı görülmektedir. Önerilen projenin bir araştırma sorusu ve hipotez testi içermemesi araştırma geliştirme potansiyeli açısından önemli bir eksiklik olarak değerlendirilmiştir. Ayrıca sunulan öneride özgün değeri sınırlandıran önemli yöntemsel sıkıntılar bulunmaktadır. Örneğin, uyarlama çalışması için sadece çeviri yapılmasının yeterli olmaması, yansız madde seçimi ve kelimelerin güncel dilde kullanım şekli/sıklığının vb. hususların bir ön çalışma ile değerlendirilmemiş olması önemli problemler arasındadır. "	1,40
"Önerilen araştırma, Türkiye içindeki kültürel farklılıkları ölçmekte kullanılmak üzere,  Türkiye kültürüne özgü değerlerin ve onların göstergelerinin nitel araştırma yöntemleri ile saptanmasını,  bu saptamadan yola çıkarak nicel bir ölçek oluşturulmasını ve oluşturulan ölçeğin psikometrik yeterliliğinin test edilmesini hedeflemektedir. Ayrıca, Türkiye değerler haritası çıkarılarak çeşitli sosyo-demografik değişkenlere göre değerlerin incelenmesi de araştırmanın Ar-Ge niteliğini ve özgün değerini kuvvetlendirmektedir. İlgili literatürde her ne kadar kültürel farklılık ve benzerlikleri araştırmada kültüre özgü değerlerin kullanılmasının önemine vurgu yapılsa da, araştırmacıların kültürel eğilimlerin/değerlerin/davranışların ölçümünde kullanabilecekleri ölçüm araçları çoğunlukla Batı’da geliştirilen ölçeklerin uyarlamasıdır; veri toplanacak kültürdeki emik çalışmalardan hareketle geliştirilen ölçeklere az rastlanmaktadır. Önerilen araştırmanın, böyle bir ihtiyacı karşılamaya yönelmesi sebebiyle,  özgün bir değere sahip olduğu düşünülmektedir."	5,00
"Önerilen projenin amacı bugüne kadar özellikle ABD liderlerinin profillerinin belirlenmesinde kullanılmış olan Profiler Plus programının Türkçe metinlerde çalışılabilir hale getirilmesi ve bunu takiben Türkiye’deki liderlerin profillerinin belirlenmesinde kullanılmasıdır.  Çalışma Türkiye’deki siyasi liderlerin özelliklerinin incelenmesine bu alanda daha önceden kullanılmamış bir yöntemin çevirisi ile katkıda bulunmayı amaçlamaktadır. Ancak kullanılacak programın sadece çevirisinin yapılacak olması, kültürel uyarlama ve adaptasyon gibi bir aşamasının bulunmaması önemli bir eksiklik olarak değerlendirilmiştir. Bunun yanı sıra çalışmada elde edilecek bulguların lider özelliklerinin betimsel boyutta çıkarılmasının ötesine nasıl geçeceğinin açık olmaması önerinin özgün değerini önemli ölçüde düşürmektedir.Öneride ""Profiler Plus programının Türkçe metinlerle çalışır hale getirilememesi"" gibi bir risk ve ""Toplanan verilerin(konuşma metinlerinin) içerik analizi (MAXQDA, NVIVO programları yardımıyla) yöntemiyle analiz edilmesi"" B Planı göze çarpmaktadır. Projedeki çalışmaların gerçekleşebilmesi için gereken yazılımlar halihazırda mevcutsa neden yeni bir programın Türkçeleştirilmesi gerektiği açık değildir.  Söz konusu programın benzerleriyle karşılaştırılmış olması ve bu programa olan ihtiyacın net biçimde gösterilmiş olması beklenmektedir. Ayrıca, Profiler Plus programının Türkçe içerik analizi yapabilen diğer programlardan farkının açıklanması gerekmektedir. Son olarak revize edilerek yeniden sunulan öneride bir önceki panel raporunda belirtilen değerlendirmelerin yeterince dikkate alınmamış olduğu görülmektedir."	1,50
Yöntemsel farklılaşmanın ve dağılımın ortaya konulması sadece betimleyici bir veri tabanı oluşturacaktır. Bu nedenle önerinin özgün değer niteliği açısından önemli olan problem tanımlama ya da yenilik üretme boyutları eksik kalmaktadır. Eğer analiz yöntemsel bir takım güçlükler, çelişkiler ya da uyumsuzluklar ortaya koymuş olsaydı bu durumda önerinin özgün değer niteliği taşıma potansiyeli olabilirdi. Zira sosyal bilimin farklı alanlarını kapsayan konular ve yöntemler karşılaştırılabilir değildir. Sosyal bilimlerde yöntem konusu kuşkusuz çok önemlidir ve tartışılmalıdır. Ancak böyle bir harita çıkarma anlamlı görünmemektedir. Ayrıca, herhangi bir yöntemsel aracın inovatif olup olmadığı yöntemin kendinden menkul özellikleriyle değil hangi bağlamda ve hangi teorik yaklaşımlarla oluşturulduğuna bağlıdır. Dolayısıyla çok eskiden beri kullanılan bir yöntemsel araç, daha önce kullanılmadığı bir teorik bağlamda gayet inovatif olabilir. Dolayısıyla araştırmanın özgün değerine katkı yapan unsurlardan biri olarak belirtilen inovasyon boyutunun temel bir hedef olarak ortaya konması ar-ge niteliği açısından uygun bulunmamıştır.  	1,80
"Projenin özgün değeri çok dillilerin tek dillilere göre kontrollü biliş süreçlerindeki avantajlarını işlem verimliliği ve performans başarısını ölçerek ortaya koymaktır. Kontrollü biliş sürecinde ölçüm yöntemi olarak hız-başarı ödünleşimi (HBÖ) yönteminin kullanılması, projenin özgün değerini oluşturduğu düşünülmektedir. Ancak, bu ölçme biçiminin literatüre katkısında çeşitli sorunlar bulunmaktadır. Proje önerisinde tek dilliğin, çift dilliğin ve iki dil kullanımın tanımlanmaması projenin özgün değerini düşürmektedir. Çift dillilik en az 2 şekilde olmakta olup, bu 2 şekil farklı dil yetkinliği ve yeterliliğine neden olmaktadır. Bir kişi her iki dili ana dil düzeyinde ya yakın ailesinden ya da 2-3 yaş öncesinde çevresinden edinebilir. Başka bir kişi her iki dili eğitim dili, azınlık/ulusal dil vb. şekillerde de edinebilir. Aynı şekilde iki dil kullanımı belli bağlamlarda gerçekleşebilir (sadece evde, sadece eğitim yerinde, sadece işte, vb. gibi). Diğer bir problem ise iki veya çift dillilik üzerine yapılan bir araştırmanın herhangi bir ""çift dilliliğe"" ne kadar genelleştirilebileceğidir. Diller, dil ailelerine mensuptur ve aynı dil ailesine mensup diller arasında dilbilgisel ve sözcüksel düzeyde benzerlikler oldukça farklıdır. Bu durum (ikinci) dil edinimini, dil kullanımını kaçınılmaz olarak etkilemektedir. Örneğin; İngilizce ve İspanyolca aynı dil ailesine mensupken İngilizce ve Çince, İngilizce ve Türkçe, Türkçe ve Arapça farklı dil ailelerine mensuptur. Proje önerisinde bu konulara değinilmediği gibi sonuçların ne kadar genelleştirilebileceği sorunu hiç dikkate alınmamıştır. Son olarak özgün değer olarak önerilen ""eğitime katkı"" konusu ikinci dil ve çift dillilik tanımlanmadığı için net olmamaktadır. Proje çıktıları ana dilde eğitim, erken yaşta ikinci dil edinimi veya iki dilli eğitim konularına katkı sunabilecekken bu olası özgün değer gözden kaçırılmıştır.Yukarıda belirtilen noktaların proje önerisinde ele alınmamış olması projenin özgün değerini düşürmektedir."	3,40
"Proje önerisi, aile ve benliğe ilişkin algıları, farklı sosyoekonomik düzeylerde incelemeyi hedeflemesi ve her iki cinsiyet grubundan oluşturulacak örneklem gruplarıyla nitel ve nicel yöntemlerle incelemesi önemli görülmektedir.  Ancak proje önerisinde aile ve benliğe ilişkin algılar kavramlarının işevuruk tanımlarının yapılmamış olması önemli bir eksiklik olarak değerlendirilmiştir.Bununla birlikte, önerilen çalışma için özellikle İstanbul ilinin seçilmesi yeterince gerekçelendirilmemiştir. Öneride Türkiye’de yürütülmüş çeşitli çalışmalarda proje önerisinde incelenmesi planlanan değişkenlerin daha önceden de incelendiği belirtilmiştir. Bu çalışmaların sonuçlarının çeşitli sebeplerle genellenemiyor olduğu belirtilmiş, ancak önerilen projeyle elde edilecek yeni sonuçların nasıl genellenebileceği konusuna açıklık getirilmemiştir. Bu durum önerinin özgün değeri açısından bir eksiklik olarak değerlendirilmiştir. Çalışmada nicel araştırmalarda temel alınacak bazı kuramlardan bahsedilmiş ve bulguların bu kuramlar çerçevesinde analiz edileceği ve yorumlanacağı belirtilmiştir; ancak proje önerisinde sadece kuramların kısa açıklamaları sunulmuş, veri değerlendirme sürecindeki kullanımları açıklanmamıştır. Nitel veri analizinde de bu kuram-yöntem ilişkisi açıklığının olmaması projenin özgün değerini düşürmektedir. Ayrıca, proje önerisinde bulgulara göre şekillendirilecek olan programın tasarlanması, ön uygulamasının yapılması ve verilerinin çözümlenmesi ile ilgili açıklamaların metin içerisinde belirtilmemesi özgün değeri değerlendirmeyi güçleştirmektedir. "	2,50
"Önerilen proje, sevilen birinin ölüm yolu ile kaybı sonrasında gözlemlenen yas tepkisi ile travma sonrası gelişme arasındaki örüntülerin derinlemesine anlaşılmasına odaklanmakta; araştırma kapsamında travma sonrası gelişim, yaşam doyumu ve ruhsal olarak sağlıklı olma olgularının yasa ilişkin unsurlar, kayba ilişkin özellikler, bilişsel işlemleme, algılanan sosyal destek, iyimserlik, duygu odaklı başa çıkma ve kaderci başa çıkma değişkenleri ile bağlantısının incelenmesi planlanmaktadır. Yas sonrasını takiben ortaya çıkabilecek olumlu işlevsellik olgusunun daha iyi anlaşılmasında ve açıklanmasında kullanılacak olan bu değişkenlerin, alanda kabul görmüş kapsamlı bir model temelinde belirlendiği ve bu değişkenler temelinde oluşturulacak özgün bir modelin de araştırma kapsamında test edileceği belirtilmektedir. Alanyazında genellikle yapıldığı üzere yas sonrasında ortaya çıkan negatif deneyimlere odaklanılmasının aksine, bu araştırmada yas sonrası yaşanabilecek pozitif gelişmelerin doğasının açıklanmaya çalışılması, bu incelemenin sadece nicel veri toplama yönteminde değil, yas sonrası yaşananların çok yönlü bir değerlendirmesinin yapılmasına olanak tanıyan niteliksel veri toplama yöntemine de dayandırılacak olması ve yas sonrası ortaya çıkan büyümeyi/gelişmeyi çok faktörlü olarak açıklayan bir modelin ortaya konacak olması, önerilen projenin güçlü ve özgün yönlerini oluşturmaktadır.  Ancak, kaybın türü ve doğasının önemi kadar kaybın ne zaman ve ne şekilde yaşandığı da, travma sonrası gelişimin oluşması hususunda etkili olacaktır. Ancak çalışmada kuramsal olarak kayıp türlerinin ayrıştırılmasına karşın yönteme bu ayrıştırmanın yansımamış olması özgün değer açısından önemli bir sorun olarak değerlendirilmiştir."	4,00
Çalışılmak istenen konunun amacı bulut bilişimin kullanılma niyetini tespit etmek ve bu niyet üzerinde ilgili ISO belgelerinin etkisini belirleyebilmek olarak ortaya konulmuştur. Bu amaçla genişletilmiş teknoloji kabul modelinde kullanılan ifadelerden yola çıkılarak hazırlanılmış bir soru kağıdından ve ISO 17788 ve 17789 standartlarından yararlanılacağı belirtilmektedir.Önerilen projenin özgün değerini sınırlandıran bazı sorunlar tespit edilmiştir:İlk olarak, ülkemizde YÖK tez merkezinde bulut bilişim üzerine tezler yapıldığı görülmektedir. Proje önerisinde belirtildiğinin aksine bulut bilişimin Teknoloji Kabul Modeli ile değerlendirildiği, 2012 ve 2014 tarihli 2 adet doktora tezi hazırlanmıştır. Bu bakımdan proje önerisinde ifade edilenin aksine daha önceden yapılmış kapsamlı çalışmalar mevcuttur.Bu projenin ilgili bilim, teknoloji alanlarına metodolojik, kavramsal ya da kuramsal olarak özgün katkı sağlayacağı düşünülmemektedir. Belirtilen amaçlarıyla proje ağırlıklı olarak uygulamaya yönelik bir durum tespiti hedeflemektedir.  Teknoloji kabul modelini genişleterek sınayacağını söyleyen çalışma ne bu modeli ayrıntılı olarak tartışmakta ne de bu model ve modelin dayandığı ifade edilen “Theory of Reasoned Action” çerçevesinde önermelerini gerekçelendirmektedir. Modelin nasıl genişletileceği de net olarak tartışılmamıştır. Proje önerisinde ortaya konulan hipotezlerin dayanağının oluşturacak kapsamlı ve odaklı bir alanyazın taramasına yer verilmemiştir. Bu bakımdan yöntem bölümünden önce ne kuramsal çerçeve ne de model açıkça tartışılmakta, hipotezler için gerekli varsayımlara değinilmemektedir. Proje sonucunda bulut teknolojilerinin kullanımına dair elde edilecek bilgilerin niteliği ise çalışmanın yöntemindeki belirsizliklerden dolayı soru işaretleri doğurmaktadır. Alanyazın taramasında ifade edildiği gibi Türkiye’de bulut bilişim kullanma eğilimini ölçen çalışmalar mevcut iken bu çalışmanın katkısının ne olacağı açıkça ve ikna edici olarak savunulmamıştır. Modelde veya hipotezlerde demografik değişkenlere neden yer verildiğine dair yeterince tartışmaya yer verilmemiştir. Çalışma uygulamaya yarar sağlama potansiyeline sahip olmakla birlikte ilgili bilimsel yazına katkısı, kavramsal çerçevesi yeterince tartışılmadığı için sınırlı olacaktır. 	2,60
Proje, askeri personelin işten ayrılma davranışını anlamak üzere daha önce geliştirilmiş bir modelin sınanmasını amaçlamaktadır. Projenin açık ve anlaşılabilir bir şekilde yazılması ve var olan modele kısmen uygun bir araştırma modelinin ortaya konulması projenin güçlü yanı olarak görülebilir. Ancak var olan modelin sınanması çerçevesinde bakıldığında projenin teorik olarak katkısının ne olacağı yönünde bazı soru işaretleri bulunmaktadır. Dolayısıyla belirli noktaların tekrar gözden geçirilmesi gerekmektedir.  1. Projenin kavramsal modeli Sümer ve Van de Ven (2007)’in önerdiği model üzerine kurulmaktadır. Ancak bu husus projede bazen kuramsal bir katkı bazen de görgül bir katkı olarak ifade edilmiştir. Belirtilen modelin bir bütün olarak sınanması (hipotez 16) bir katkı olarak düşünülebilir. Bununla birlikte modelde yer alan birçok öncülün örgütsel bağlılık ile ilişkisinin önceden gösterilmiş olması, modeldeki temel aracı bağlantıların (örgütsel bağlılık-işten ayrılma niyeti-işten ayrılma) meta-analiz çalışmasıyla ortaya konulmuş olması (Podsakoff vd. 2007) ve işten ayrılma niyeti ile işten ayrılma davranışı arasındaki ilişkide alternatif iş imkanlarının biçimlendirici rolünün incelenmiş olması bu projenin yazına olan katkısını oldukça sınırlamaktadır. 2. Projenin hem Türkiye’de uygulanacak olması hem de işten ayrılmalarla gündeme gelmiş özellikli bir örnekleme odaklanması kuramsal modelde olmayan bazı değişkenlerin dikkate alınmasını gerekli kılabilir. Ancak buradaki amaç daha fazla öncülün ya da aracı değişkenin modele dahil edilmesi değil yüksek işgücü devrinin arkasındaki asıl nedenlerin daha yalın bir model ile anlatılmasıdır.   3. Durumsal aracılık (biçimlendirilen aracılık) modelini temel alan bu projenin iki hipotezinde problem olduğu düşünülmektedir: a. Askeri personelin demografik değişkenleri ile işten ayrılma niyeti ve işten ayrılma davranışları ile ilişkisi ifade edilmiştir. Ancak araştırmanın modelinde bu ilişkiler aracı değişken (duygusal bağlılık) üzerinden gerçekleşmektedir. Diğer bir ifade ile demografik değişkenler ile işten ayrılma niyeti arasındaki ilişkileri ifade eden H1, H3, H5’e ilaveten bu ilişkilerin duygusal bağlılık tarafından aracılık edileceğinin de hipotezleştirilip tartışılması gerekmektedir. b. Hipotez 16’nın iki ayrı hipotez (H16a-H16c) olarak sunulması gerektiği düşünülmektedir. Projede hipotezlerin aşama aşama sunulduğu dikkate alınırsa, algılanan iş imkanlarının örgütsel bağlılık ile işten ayrılma niyeti arasındaki ilişkiyi ve işten ayrılma niyeti ile işten ayrılma davranışı arasındaki ilişkiyi biçimlendirmesinin ayrı ayrı tartışılıp gösterilmesi gerekmektedir. Ancak projede algılanan iş imkânlarının örgütsel bağlılık ile işten ayrılma niyeti arasındaki ilişkiyi nasıl biçimlendirdiği yeterince tartışılmamıştır. 	2,80
Projede medya kullanımının, tüketim kültürü ideallerinin ve materyalisttik eğilimlerin çocukların yaşam tatminlerine olan etkisinin belirlenmesi amaçlanmaktadır. Dünyada bu tip araştırmaların var olmasına rağmen Türkiye’de çocuklarda materyalizm konusunda kapsamlı bir araştırma olmadığı vurgulanmaktadır. Projede ülkemizde böyle bir çalışmanın bulunmadığı konusuna değinilmiştir. Sadece bu kapsamla araştırmanın konu hakkında mevcut bilgiye özgün ve yaratıcı katkı sunmakta sınırlı olacağı düşünülmektedir. Projenin literatür çalışması içerisinde araştırmada açıklanmaya çalışılan yaşam tatmini seviyesi hakkında ve bu kavramın neden önemli olduğu hakkında yeterli bilgi bulunmamaktadır. Benzer şekilde tüketim kültürü idealleri hakkında da bilgi verilmemiştir. En önemlisi öngörülen ilişkilere dair literatürde yer alan önceki bulguların dışında hiçbir argüman sunulmamıştır. Literatür taramasının genişletilerek ilişkilere dair teorik alt yapının güçlendirilmesi faydalı olacaktır. Önceki panel raporundaki öneriler doğrultusunda, yaş aralıklarındaki olası farklılıkları gözlemlemek amacıyla birlikte çalışılacak öğrenci grupları 8-11 yerine 8-14 yaş aralığı olarak genişletilmiştir. Bu bağlamda gelişim süreci içerisinde çocukların tüketim kültürü içerisindeki gelişimine ilişkin bulgulara ulaşılacaktır. Yine panel raporu doğrultusunda esas çalışmanın Muğla Menteşe yerine İzmir ilinde yapılacak olmasının yerellik sorununu aşmaya yardım edeceği ve çalışmanın bu bağlamda sosyo-ekonomik dokuyu daha net ortaya çıkarabileceği ileri sürülmüştür. Ancak panel raporu doğrultusunda proje önerisinde yapılan değişikliklere/düzenlemelere rağmen projenin özgün değerinin sınırlı olduğu düşünülmektedir.	2,20
"Proje önerisi, Türk şirketlerinin, 1995-2015 yılları arasında hangi süreçlerle, motivasyonlarla ve sahiplik yapılarıyla yurtdışında yatırım yaptıklarını ve bu değişkenlerdeki zamana bağlı değişimleri incelemeyi amaçlamaktadır. Öneri böylelikle, şirketlerin yurtdışı doğrudan yatırım kararlarını açıklamaya çalışan teorik çerçeveleri geliştirmeyi hedeflemektedir.Öncelikle projede belirtilen sorular açısından bir odaklanma sorunu hissedilmektedir. Proje önerisinin başında dış yatırım trendlerinin karakteristikleri; Türkiye’nin yakın bölgesi ve diğer coğrafyalar açısından ne tür eğilimler gözlendiği ve Türk firmalarının yurt dışı yatırım motivasyonunu açıklayan unsurların anlaşılması gibi çok detaylı nedensellik modeli gerektiren bir analizden söz edilmektedir. Ancak daha sonraki açıklamalarda Türk şirketlerinin yurt dışı yatırım davranışlarında eklektik paradigma yaklaşımının geçerliliğinin test edileceği ve diğer teorik yaklaşımları da irdeleyerek bir sentez sunulacağından söz edilmektedir. Bazen de alternatif model arayışına vurgu yapılmaktadır. Önerinin kuramsal çerçevesinin en önemli eksikliği, Türkiye’deki şirket toplulukları ve aile şirketi olgusunun ve bunun dışında Türkiye’nin ekonomi-politik bağlamının yurtdışı yatırım kararlarını nasıl biçimlendirebileceğine dair tartışmaya yer vermemesidir. Bu anlamda, Türkiye’de bu konuda yapılmış bir dizi çalışmanın sonuçları dikkate alınmamaktadır. Bu nedenle, çalışma gevşek bir teorik çerçeve üzerine keşifsel bir çalışma olarak tasarlanmış gibi durmaktadır. Ancak, böyle de olsa, muhtemel sonuçların neler olabileceği ve Türkiye bağlamının bu anlamda incelenmesinin, ilgili literatüre ne tür katkılar sağlayabileceğinin tartışılması gerekmektedir.    Projenin temel amacı veri tabanı oluşturmaktır. Bununla birlikte bu konuda daha önce yapılmış çalışmaların var olduğu düşünüldüğünde, önerilen projenin veritabanı oluşturarak yazına katkısının sınırlı olacağı söylenebilir.  Çalışma Eklektik Paradigma'nın geçerliliğini test etme ve diğer teorik yaklaşımları da irdeleyerek bir sentez sunma iddiasındadır. Ancak bu sentezin kuramsal çerçevesi belirsizdir. Bu belirsizlik, ""veriden kuram inşa etme"" düşüncesinden kaynaklanıyor olabilir. Ancak Eklektik Paradigma, Uppsala Ekolü ve Bağlantı-Kaldıraç-Öğrenme Modeli gibi firmaların uluslararasılaşmasını açıklayan yaklaşımların temel kavramları bellidir. Bu kavramlar arasında Türkiye bağlamında nasıl bir örüntü beklendiğine dair hiçbir ipucu öneride yoktur. Ayrıca, Türkiye bağlamı ile ilgili yazın öneride söz edildiğinden çok daha geniş gözükmektedir (örn. Demirbağ, Tatoğlu ve Glaister, 2009; Erdilek, 2008; Apaydın, 2009). Bu şartlar altında önerinin özgün değerinin yetersiz olduğu düşünülmektedir.  Çalışmanın en zayıf bölümünün yöntem bölümü olduğu göze çarpmaktadır. Örneğin veri tabanlarından elde edilecek istatistiki verilerin hangi amaçlarla ve hangi yöntemlerle analize tabi tutulacağı belirsizdir. Ek olarak faaliyet raporlarından hangi boyutlar üzerinden ve hangi yöntemlerle veriler edileceği ve bunların nasıl analiz edileceği açıklanmamıştır.Bunlara ek olarak, beş şirket topluluğunda derinlemesine analizi öngören böylesi bir çalışmada faaliyet raporlarıyla yetinilmesi, sorulara yönelik verilere ulaşamama ya da güvenilir biçimde ulaşamama gibi sorunların doğmasına neden olabilecektir. Bu nedenle, ilgili şirket topluluklarının yurtdışı yatırım kararlarını veren ya da bu kararlara şahit olan üyeleriyle derinlemesine mülakat yapılması gerektiği değerlendirilmektedir. Ayrıca cevaplanması hedeflenen sorulardan bir çoğu da (motivasyon, karar mekanizması gibi) daha derin ve birincil veri toplanmasıyla sağlıklı bir şekilde cevaplanabilecek sorulardır."	1,40
"Proje önerisinde, yönetim kuramı ile moral paniği modelini bütünleştirerek, toplumun aşırı korku ve telaş tepkilerinin süreçlerini, sonuçlarını ve yönetim düzeyindeki etkilerini açıklayıcı bir model geliştirilmesi amaçlanmaktadır. Buna ek olarak, Türkiye’deki fazla kiloya yaklaşım konusunda şirketlere ve hükümete, halkta moral paniğin oluşmasının önlenmesine yönelik politikaların oluşturulmasına katkıda bulunacak öneriler sunulması hedeflenmektedir. Bir önceki öneriye dönük olarak, (1) şirketlerin fazla kilolara ilişkin moral panik yarattıkları varsayımının yeteri kadar delillendirilmemesi, (2) önerinin yönetim teorileriyle ilişkilendirilmemesi (3) moral panik kavramının diğer kavramlarla ilişkisinin yeteri kadar açıklanmaması ve (4) önerideki temel bazı yargıları destekleyebilecek literatüre yeteri kadar atıfta bulunulmaması şeklinde eleştiriler sunulmuştu. Önceki proje önerisine yönelik bu eleştiriler dikkate alınarak proje önerisinin anlamlı bir biçimde geliştirilmediği gözlenmektedir.Örneğin öneride, fazla kiloyla ilgili moral paniği yaratan temel aktör olarak işletmelerin olduğu varsayımı sürmektedir. Ancak, işletmelerin böylesi bir paniğe yol açtığına dair görgül kanıt sunulmamaktadır. Örneğin, “Son yıllarda dünya genelinde yaşanan moral paniğin, en önemlisi fazla kilo endişesidir” ifadesi için verilen kaynak (OECD, 2014) kaynakçada bulunmamaktadır. Diğer yandan çeşitli OECD raporları (örneğin, OECD, 2012. Health at a Glance: Europe 2012, OECD Publishing. ) obezite oranının bazı ülkelerde durma noktasına gelmekle birlikte genel olarak Avrupa’da arttığını belirlemektedir. Ancak, iddia edildiği gibi dünya genelinde yaşanan moral paniğin en önemlisinin fazla kilo endişesi olduğunu ve bunun da moral paniğe yol açtığını kanıtlayan çalışmaların ya da referansların gösterilmesi gerekmektedir.Ayrıca, yönetim literatüründe moral panik konusuna yeterli açıklama getirilmediği iddia edilmekle birlikte, buna delil olarak gösterilen Schwartz ve Carroll (2003)’ın makalesi CSR konusunda genel çerçeve sunduğu için böylesi bir spesifik konuya odaklanması beklenmemelidir. Diğer kaynaklar (Campos vd. 2006 ve Kent, 2014) ise yönetim vurgusundan ziyade sağlık vurgusu olan çalışmalardır. Ayrıca, bu çalışmaların hangi açılardan fazla kilodan kaynaklanan moral panik sorununa yönetimsel bir bakış açısı getirmediği tartışılmamaktadır. Öneride hiçbir yönetim ve organizasyon yaklaşımıyla ilişki kurulmamıştır. Daha önceki panel raporlarında da vurgulanan bu konuya yürütücü yönetim organizasyon alanında böyle bir kuram yoktur iddiasını öne sürmektedir. Oysa işletmelerin toplumun aleyhine birtakım sonuçlara yol açabilecekleri, örneğin, eleştirel yönetim çalışmalarında sıklıkla vurgulanmaktadır. Yürütücü, çalışmanın disiplinler ötesi olduğunu ön plana çıkartmaktadır ancak örnek olarak verilen eleştirel yönetim çalışmaları da sosyoloji, siyaset ve psikoloji gibi bilim dallarının kesişiminde ortaya çıkmış bir örgütsel yaklaşımdır.  Projenin dili oldukça sorunludur; ifade sorunları, kavramsal açıklamalardaki yetersizlikler ve belirsizlikler; olgular arasında anlaşılması güç nedensellik ilişkileri, bağlantılardaki kopukluklar nedeniyle projenin tam olarak sorusunun, kapsamının ya da iddiasının ne olduğu anlaşılır değildir. Ayrıca açıklanmaya çalışılan iddiaların ise ne düzeyde gerçekçi olduğu ikna edici bulunmamıştır.Sonuç olarak yapılan değerlendirme sonucunda proje önerisinin özgün değerinin yetersiz olduğu düşünülmektedir.  "	1,40
Projenin amacı gönüllü olarak işten ayrılma niyetinin iş gücü devrini çeşitli açılardan nasıl etkilediğini ortaya koymaktır. Bu kapsamda çalışanların işten ayrılma nedenleri, işletmelerin çalışanları elde tutma stratejileri ve çalışanların bu stratejilere olan tutumları da irdelenmek istenmektedir. Proje, daha çok bölgesel bir durum tespiti yapmaya yöneliktir. Projenin üzerinde önemle durduğu işten ayrılma kavramının hem ulusal hem uluslararası yazında sıkça araştırılmıştır. Önerilen projenin yazında ya da uygulamada hangi boşluğu hedef aldığına ve bu amaçla hangi kavramsal modeli kullanacağına dair hemen hemen hiç açıklama yoktur.Bu projenin çıkış noktası işgücü devrinin (işten ayrılmanın) Türkiye’de yeterince araştırılmamış olmasıdır. Ancak proje ekibi bu savı destekleyecek herhangi bir yazın taraması vermemişlerdir ya da var olan kısıtlı sayıdaki ulusal araştırmaları eleştirel bir şekilde tartışmamıştır. Ayrıca sadece ulusal yazında yeterince araştırma olup olmaması da yeterli bir sebep olarak değerlendirilmemelidir. İşgücü devri uluslararası işletme yazınında en çok çalışılmış kavramlardan birisidir ve bu yazındaki birçok bulgu Türkiye’deki işletmeleri ilgilendirebilir. Dolayısıyla proje ekibinin projenin amacını ve araştırma sorularını net olarak sunmaları gerekmektedir. Yukarıdaki yorumla ilintili olarak işgücü devri (işten ayrılma) sorunsalına “işten ayrılma niyeti” kavramı da ilişkilendirilmiştir. Bununla birlikte işten ayrılma niyetinin nedenleri ve işletme stratejilerinin işten ayrılma niyetine olan etkisi işgücü kavramının aksine ulusal yazında birçok kez yer almıştır. Bu noktalar değerlendirildiğinde işten ayrılma niyetini etkileyen faktörlerin neden tekrar belirlenmesi gerektiği anlaşılamamıştır. Diğer bir ifade ile işgücü devri ile ilgili yapılan bu kadar çok araştırmaya rağmen neden hala keşfedici ve tanımlayıcı bir çalışma gerekli olduğu vurgulanmalıdır. Projede genellikle iki ana bakış açısı hakimdir. Birincisi çalışan seviyesinde işten ayrılma niyetini oluşturan nedenler ve bu niyeti kontrol etmek için işletmelerin uyguladığı stratejilerin çalışanlar üzerindeki etkileridir (H2, H6, H7). İkincisi ise örgüt seviyesinde olup işgücü devrinin işletmeler açısından (genel performans, finansal, üretim vb.) çıktılarıdır (H1, H3, H4, H5, H8-H20). Ancak bununla ilgili proje ekibi herhangi bir teorik çerçeve ortaya koymamaktadırlar. Dolayısıyla hangi seviyenin kendi içinde nasıl şekillendiği ve bu seviyeler arasındaki etkileşimlerin ne olduğu ve nasıl gerçekleştiği tam olarak ifade edilememiştir. Kuramsal çerçevenin yoksunluğu işten ayrılma niyetini etkileyen faktörler (nedenler, elde tutma stratejileri) ile işgücü devrinden kaynaklanan çıktıların ayrı bir şekilde mi ele alınacağı yoksa bir bütün şekilde mi ele alınacağı sorusuna cevap vermemektedir. Bununla birlikte projede belirli kısımlarında işten ayrılma niyeti ve işgücü devri ilintili olarak ele alınırken, projenin diğer kısımlarında böyle bir ilinti kurulamamaktadır.     Çalışmanın belirli bir kavramsal model etrafında tartışılmaması beraberinde projenin yapı taşlarının tam olarak ne olduğunu ve nasıl tanımlandığı sorusunu akla getirmektedir. Projede ekonomik, sosyo-kültürel ve psikolojik kavramların dikkate alınacağı ifade edilmiştir ancak bunların nasıl tanımlandığı, hangi noktaların değerlendirileceği açık değildir. Geliştirilen 20 tane hipotez yordayıcı, tahmin edici özelliklere sahip olmaktan ziyade, sosyo-demografik değişkenlere göre farklılıklar üzerinde durup sadece betimlemeye ve açıklamaya yönelik bir amaç gütmektedir. Kaldi ki, literatür taraması bölümünde bu 20 tane hipoteze nasıl ulaşıldığına dair bir ipucu da yoktur. Aynı zamanda, hipotezlerin içeriğine bakıldığında da sosyo-demografik yönelimlere göre gözlenebilecek bu farklılıkların ne yönde olacağına dair bir fikir belirtilmemekte ve ilişkilerin doğası tanımlanmamaktadır.Yukarıda yapılan değerlendirmeler çerçevesinde projenin özgün değerinin yetersiz olduğu düşünülmektedir. 	1,00
"Çalışma otel işletmelerinin çevreye duyarlılıklarını belgeleyen Yeşil Yıldız belgesi almış işletmelerin rekabet avantajlarının olup olmadığını ölçmeyi amaçlamıştır. Ancak önerilen projenin özgün değerini sınırlandıran bazı önemli sorunlar tespit edilmiştir:İlk olarak çevresel duyarlılık konusunda net bir tanım sunulmamıştır ve projede bu konuda bir öneri geliştirmemiştir.Ayrıca, araştırma sorusunun literatürdeki hangi boşluğu doldurduğu tam olarak anlaşılamamaktadır; literatürde benzeri çalışmaların yapılmış olduğu görülmektedir. Örneğin, çevreye duyarlılığın fiyat arttırmada yardımcı olduğunu ve müşteri memnuniyetini arttırdığını gösteren çalışmalar mevcuttur (Kang ve diğ, 2012; Segarra-Ona ve diğ., 2014). Genel olarak, çözülmeye çalışılan problematiğin ne olduğu daha iyi anlatılmalıdır. Bu çalışmanın tamamlanmasıyla rekabet avantajı sağlama ve sürdürme konularıyla ilgi geliştirilmiş kuramlara (örn. yapı-davranış-performans veya kaynak tabanlı kuram) bir yenilik getirme kaygısı yoktur. Proje önerisi daha çok bu kuramlardan geliştirilen belirli kavramlar ve kavramsal ilişkileri kullanarak farklı bir bağlamda görgül bir analiz gerçekleştirmeyi hedeflemektedir. Bu açıdan proje önerisinin kuramsal özgün değerinin büyük ölçüde sınırlı olduğu düşünülmektedir.Literatür taramasına ilişkin iki önemli eksikliğin olduğu düşünülmektedir: Birincisi, literatürde çevre duyarlılığı, sürdürülebilirlik ve finansal performans arasındaki ilişkileri inceleyen bazı önemli yayınlardan bahsedilmediği görülmektedir (örnek: Porter, 1991; Porter ve Van Der Linde, 1995; Hart, 1995). Bu çalışmalar dışında da çevre duyarlılığı ve finansal performans veya rekabet gücü arasındaki ilişkiyi inceleyen geniş bir literatür olduğu değerlendirilmektedir. İkinci olarak yazında nelerin eksik olduğu ve çalışmanın bu eksiklikleri nasıl gidereceği tam olarak anlaşılmamaktadır. Proje önerisi var olan yazının rekabet avantajına esas teşkil eden kaynak ve yetkinlikleri incelemediğini söylemektedir, ancak genelde bu tür kaynakları önceden belirlemek ve ölçmek kaynak temelli yaklaşımlarda bulunanlar için dahi hayli güçtür. Kaldı ki bu tür kaynak ve yetkinlikler veya pozisyon üstünlükleri rekabet avantajının ölçüleri değil öncülleri olarak görülür. Rekabet avantajına dair bazı önemli makalelerin de atlandığı görülmektedir (örnek: Brandenburger ve Stuart, 1995). Rekabet avantajı strateji literatüründe tanımlanmış ve ekonomik kar kavramı ile ilişkilendirilmiştir. Öğrenen örgütlerle ilgili de hayli çalışma olmasına rağmen literatürde öğrenen örgüt olmanın rekabet avantajına yol açıp açmadığı konusunda okuyucuyu aydınlatılmamaktadır. Çalışma rekabet avantajını değil de yetkinlikleri ve kaynakları ölçecekse bunu daha net ifade etmelidir. Burada dahi yukarıda belirtilen Hart (1995) makalesi bu tezi öne sürmüştür, yani literatürde bu konuda da çalışmalar olabilir.Özgün değerin daha iyi ortaya çıkarılabilmesi için, çevreye duyarlılığın şirket performansı veya rekabet gücü açısından olumsuz sonuçlar doğurabileceği ihtimali de dikkate alınabilir ve varsa bu yöndeki bulgular belirtilebilir. Böylece araştırma sorusu daha çok önem kazanacaktır. Alternatif olarak, çevreye duyarlılığın hangi oteller açısından daha faydalı olabileceği araştırılabilir. Bazı çalışmalar, orta veya üst düzey gelir gurubuna hitap eden otellerin veya 4 yıldızlı otellerin çevreye duyarlılıktan faydalanabileceğini göstermiştir. Çevreye duyarlılıktan edinilecek faydaların başka faktörlere bağlı olabileceği de dikkate alınabilir. "	1,00
"Proje önerisi, şirketlerin doğrudan dış yatırım için ülke seçimi kararını açıklayan mevcut teorik çerçeveleri, gelişmekte olan ülkelerden doğan şirketlerin ülke seçimi kararları bazında bütünleştirmeyi amaçlamaktadır. Proje önerisinde, gelişmekte olan ülkelerdeki şirketlerin yer seçimi kararlarındaki varlık arama ve varlık kullanma motivasyonlarının gelişmiş ve gelişmekte olan ülkelere yaptıkları yatırımlarda etkili olduğu iddia edilirken, bu etkide, giriş stratejisinin, kurumsal bağlamın ve yatırımcı şirketin yönetim kurulu yapısının biçimleyici etkisi olduğu önerilmektedir. Önerilen teorik çerçevenin, Türkiye'deki işletme gruplarının dış yatırımda ülke seçimi kararları üzerinden test edilmesi düşünülmektedir.Projenin teorik çerçevesinin, daha önce sunulan öneriye getirilen eleştiriler doğrultusunda, bazı sorunlar gözlenmekle birlikte, büyük ölçüde geliştirildiği düşünülmektedir. Eleştiriler dikkate alınarak, uluslararası yatırımda risk olgusu, giriş stratejileri, kurumsal bağlam ve yönetim kurulu gibi değişkenlerin etkileri konusunda literatürün genişletildiği gözlenmektedir. Böylelikle, bağımsız ve biçimleyici değişkenlerin ülke seçimi kararını açıklamaya dönük önerilen hipotezlerin, önceki öneriye göre daha anlaşılır hale geldiği düşünülmektedir.Proje önerisinde özgün değer olarak, gelişmekte olan ülkelerden doğan şirketlerin, özellikle işletme gruplarının, dış yatırımda ülke seçimi kararlarının bütünleşik bir çerçeveyle açıklanması, bu açıklamada ise, giriş stratejisi, kurumsal bağlam ve yönetim kurulu yapısı gibi biçimleyici değişkenlerin analize katılması gösterilmektedir. Buna katılmakla birlikte, projenin aşağıdaki öneriler doğrultusunda daha da geliştirilebileceği düşünülmektedir:1. İş sitemleri yaklaşımı analize dahil edilmekle birlikte, anlamlı bir biçimde hipotezlerle ilişkilendirilmemektedir. Örneğin, Türkiye'nin devlete bağımlı bir iş sistemine sahip olması, şirketlerin dış yatırım için hangi ülkeyi seçeceğinin devletin yönlendirmesiyle olabileceği ya da devletin diğer devletlerle ilişkilerinin belirleyici olabileceği dikkate alınabilir.2. Özgün değer olarak, önerinin ""holding""lerin ülke seçimi davranışına açıklama getirilmesi belirtilmekle birlikte, teorik çerçevede Türkiye'deki aile holdinglerinin kendine has özellikleri dikkate alınmamaktadır. Bunlardan en önemlisi yönetim kurulunun sembolik olup, asıl kararların aile üyeleri tarafından alınmasıdır. Oysa ki, öneride aileden ziyade yönetim kurulunun kararlardaki önemi vurgulanmaktadır.3. Ayrıca projede, yönetim kurulu yapısındaki farklı seçeneklerin (aileden yönetici, bağımsız yönetici oranı gibi) benzer etkilere sahip olacağı öngörülmektedir. Birbirlerine alternatif görülen bu hipotezlerin (5,6,7,8 nolu hipotezler) birlikte tartışılması yerinde olacaktır.4. Biçimleyici değişkenlerden kurumsal bağlamın makroekonomik boyutu bağımlı değişkenlerle (lokasyon stratejisi) örtüşecek biçimde ölçülmektedir. Örneğin, ankette makroekonomik faktörlerle ilgili ilk soruda gidilen ülkenin kişi başına düşen milli geliri ölçülmektedir. Milli gelir aynı zamanda gelişmişliğin de bir ölçütü olduğundan lokasyon stratejisini ölçmekte de kullanılabilir. Söz konusu boyutun farklı bir şekilde ölçümlenmesi önerilebilir.5. 11. ve 12. hipotezlerin a ve b alt hipotezlerinde geçen “ekonomik serbestlik arttıkça” ve “politik ve yasal risk azaldıkça” ifadeleri yerine sırasıyla “ekonomik serbestlik düzeyleri arasındaki fark arttıkça” ve “politik ve yasal risk düzeyleri arasındaki fark azaldıkça” ifadeleri kullanılmalıdır. Bu eksikliklere rağmen, çalışmanın teorik çerçevesinin, anlamlı özgün değer yaratabilecek bir içeriğe ve kapsama sahip olduğu düşünülmektedir."	3,60
"Proje önerisi Türkiye’de borsada işlem gören şirketlerin Ar-Ge yatırımlarının performansları üzerindeki etkisini ölçmeyi amaçlamaktadır. Önerilen projenin özgün değerini sınırlandıran bazı önemli sorunlar tespit edilmiştir:Yazın taramasında da belirtildiği gibi, bu konuya daha önce yurtdışında ve Türkiye’de eğilen çok sayıda çalışma vardır. Bu çalışmanın daha önceki çalışmalardan neden farklı olduğu, hangi yönleriyle üstün olduğu, ya da o çalışmaların hangi eksikliklerini doldurduğu açıklanmamıştır. Daha önce Türkiye’de yapılan çalışmaların konuyu detaylı ve derinlemesine incelemekten uzak olduğu belirtilmiş, fakat bu proje önerisinin hangi yönleriyle diğer çalışmalardan daha detaylı ve derinlemesine olacağına değinilmemiştir.Bunun yanı sıra, araştırmacılar çalışmayı yapmadan çalışmanın sonuçlarından emin ifadeler kullanmışlardır. Buradan da zaten daha önceki çalışmaların sonuçlarının bu çalışmaya lüzum bırakmayacak kadar kesin olduğu sonucu çıkarılabilir. Öte yandan, proje önerisinde Ar-Ge çalışmalarının riski ve maliyeti konusuna hiç değinilmemiştir.Ayrıca proje önerisinde Ar-Ge harcamaları ile firma performansı arasında pozitif ve nedensellik tabanlı bir ilişki olacağı öngörülmektedir. Halbuki kuramsal olarak böyle bir ilişkinin proje önerisinde belirtilmeyen bir takım değişkenlerle (örneğin Ar-Ge verimliliği ve etkinliğine, ARGE organizasyon ve süreçlerinin firmanın diğer süreçleriyle hizalanmasına, firmanın faaliyet alanı ve rekabetin düzeyine, firmanın sahiplik yapısı, serbest kaynak miktarı ve büyüklüğü gibi) düzenlenebileceği öngörülmemektedir. Kaldı ki performans değişkeni de birçok farklı şekilde ölçümlenebilen bir çıktı ölçütü olduğundan hem girdi, hem süreç hem de çevresel birçok başka değişkenden etkilenmektedir. Dolayısıyla, öngörülen kontrol değişkenleriyle firma performansındaki değişimleri kontrol etmek mümkün olmayacak ve sonuçlardaki hata payı belirgin şekilde yüksek olacaktır.Ayrıca, firma performansı bağımlı değişken olduğunda bunun sürekli ve belirli miktarlarda Ar-Ge harcaması yapmayan firmalar tarafından da başarılabileceği göz önünde tutularak belirli kontrol gruplarıyla birlikte değerlendirilmesi gerekir.Projenin amaçları ve hedefleri arasında Ar-Ge yatırımlarının firmalar için önemini ortaya koymak ve şirketleri Ar-Ge yatırımlarına teşvik etmek gösterilmiştir. Eğer Ar-Ge yatırımlarının firma performansına etkisi biliniyorsa bu konuda neden tekrar bir araştırmaya ihtiyaç duyulduğu anlaşılamamıştır. Bu şekliyle proje önerisi bir ""araştırma"" önerisinden çok bir görüşü savunmak ve yaymak için oluşturulmuş bir projeye benzemektedir. Projenin bir araştırma projesi olabilmesi için irdelediği sorunun cevabını bir bilinmeyen olarak ele alması, ya da en azından doğruluğundan şüphelenilen bir hipotezi test etmesi ve sonuçlara göre karar verilmesi gerekmektedir. Projenin özgün değerini arttırmak adına yapılabilecek önerilerden biri, Türkiye gibi gelişmekte olan bir ülkede firmaların Ar-Ge yatırımlarından faydalanabilmesinin önündeki engelleri araştırmak olabilir. Örneğin rekabetin yüksek olduğu sektörlerde, yabancı yatırımcının bulunduğu firmalarda veya ihracata yönelik üretim yapılan işletmelerde Ar-Ge'den daha fazla yararlanılıp yararlanılmadığına bakılabilir. "	1,00
"Proje önerisi teşvikler ve firma, endüstri ve ülke seviyesindeki çeşitli çıktılar arasındaki ilişkileri irdeleyen araştırmaların bir özetini sunmaktadır. Bununla birlikte bu araştırmalardaki eksiklikler açık ve net olarak belirtilmemiştir. Projenin özgün yanı yeni çıkmış ve henüz etkinliği sınanmamış bir teşvik sisteminin etkinliğini sınayacak olmasıdır. Bunun dışında literatürde, özellikle teşvik ve inovasyon çıktıları arasındaki ilişkiyi irdeleyen makalelerde ne gibi boşluklar olduğu, bu çalışmanın o boşlukları nasıl dolduracağı tam olarak ifade edilmemiştir. Bir önceki raporda benzer olduğu belirtilen makaleler hakkında detaylı bilgi verilmemiş, yalnızca kısaca bilgi verilmiş ve bu proje önerisinin onlardan tamamen farklı olduğu belirtilmiş; fakat farkın ne olduğu açıklanmamıştır. Aslen önerideki eksiklik yalnızca adı geçen makalelerde sorulan sorulara benzer soruların incelenmiş olmasından öte literatürdeki boşlukların iyi izah edilmemiş olması, bu çalışmanın - özellikle teşvik-inovasyon çıktıları literatüründe - öncekilerin üzerine ne koyacağının net olarak ifade edilmemiş olmasıdır. Literatür özetinden bu önerinin en önemli farkının ülkemizdeki yeni bir teşvik sistemini inceleyecek olması anlaşılmıştır. Bu da özgün değeri sınırlamaktadır. Elbette yeni teşvik sisteminin etkinliği inovasyon özelinde ve genel olarak test edilmelidir, ancak bunun literatüre katkısı - Türkiye'deki politika yapıcıları teşvik sisteminin etkinliği hakkında bilgilendirmesi dışında - sınırlı görünmektedir.Hipotezlerde firma performansı ile ilgili kısımlar çıkarılmıştır, ancak diğer hipotezlerin kuramsal ve mantıksal desteklerinin güçlendirilmediği ve hipotezlerin çoğunun hala literatürden alınma olduğu görülmektedir. Bu da çalışmanın özgün değerini düşürmektedir. Hipotezlerin özünü teşvikler inovasyonu (her boyutuyla) artırır tezi teşkil etmektedir; bu da literatürde bugüne kadar sunulandan farklı yeni bir hipoteze benzememektedir.Firma yaşı, firma büyüklüğü ve bölgesel etkilerin arka planları da belirtilmemiş, neden bu kavramların inovasyon-teşvik ilişkisi ile ilgili olarak seçildiği anlaşılamamıştır. Ayrıca bu kavramların modele nasıl girdiği, inovasyon ve teşvik arasındaki ilişkileri nasıl etkilemelerinin beklendiği de belli değildir.Hipotezlerde ""teşviklerle x arasında pozitif ve anlamlı bir ilişki vardır"" ifadesi kullanılmıştır. Ancak bu ifade anlam yönünden eksiktir çünkü teşviklerin nasıl bir değişken olduğu belli değildir. Hipotezler ilişkiyi ve değişkenleri net olarak ifade edecek biçimde değiştirilmelidir. Örneğin eğer teşvik alanlarla almayanlar karşılaştırılmak isteniyorsa hipotezde ""teşvik alan firmaların inovasyon potansiyeli teşvik almayanlardan üstün olacaktır"" veya ""teşvik almakla inovasyon potansiyeli arasında doğrudan pozitif ilişki vardır"" denebilir. Ya da eğer teşvikler sürekli bir değişken ise ""alınan teşvik miktarı ile x arasında doğrudan pozitif ilişki vardır"" denebilir. Eğer belli tür teşvikleri alanların inovasyon potansiyellerini daha çok artıracakları düşünülüyorsa buna göre bir hipotez de geliştirilebilir. Hipotezler geliştirilirken bunların göz önünde tutulması önerilir.Özetle, çalışma literatüre oldukça kısıtlı katkı sağlayacaktır; yapılacak ana katkının Türkiye'deki yeni teşvik sisteminin inovasyon çıktıları özelinde etkinliğinin belirlenmesi ile sınırlı kalacağı değerlendirilmektedir. Bunun ötesinde projenin literatürde hangi boşluğu dolduracağı, ne gibi kuramsal ya da yöntemsel katkıda bulunacağı belirsizdir."	1,40
Proje teklifinde projenin özgün değeri aşağıdaki gibi ifade edilmiştir: 1. Manipülasyon sürecinin yüksek frekanslı veri kümesi ile incelenmesi.2. Manipülasyon içi ve dışı dönemlerde dinamik beta hesaplanması. 3. Yüksek frekanslı işlem ve manipülasyon verilerinin temizlenip düzenlenmesi ve analize uygun hale getirilmesi. Üçüncü başlık her akademik çalışmada araştırmacıların geçtiği bir süreçtir, özgün değer olarak belirtilmesi uygun değildir. İkinci başlıkta ifade edilen dinamik beta hesaplanmasının yeni bir yöntem içermemesi nedeniyle bunun bir özgün değer olarak değerlendirilmesi mümkün değildir. Çalışmanın temel özgün değeri yüksek frekanslı veri ile manipülasyon çalışmasının yapılmasıdır. Yüksek frekanslı veri kullanımı erken uyarı değişkenlerinin belirlenmesi için önemli bir adım gibi görülse de güncel uygulamalar ile uyumlu değildir. Örneğin, SPK manipülasyonları hali hazırda gelişmiş yazılımlar kullanarak takip etmektedir.   	2,20
Proje önerisi mevcut bir manipülasyon (Kyle ve Viswanathan) tanımı üzerinden hisse senetleri piyasaları için manipülasyon tespiti ve erken uyarı yöntemi geliştirmeyi hedeflemektedir.  Proje önerisinde, doğru fiyatlanmayan bir hisse senedinin manipülasyona hedef olduğu varsayılmaktadır.  Bu amaçla, Varlık Fiyatlama modellerini kullanarak hangi hisse senetlerinin doğru fiyatlanmadığını tespit etmek projenin merkezini oluşturmaktadır.  Ancak bu modellerin ampirik performansının akademik çevrelerce sorgulandığı bir durumda çalışmanın temelini ampirik varlık fiyatlama modellerine bağlamanın sakıncalı bir durum olduğu düşünülmektedir.        Projede zamana bağlı beta hesaplaması yapılması planlanmaktadır. Projenin tamamlanması için gerekli olan bu adımın özgün değer olarak nitelendirilmesi uygun değildir. Ayrıca, dinamik beta hesaplanmasının manipülasyon tespitinde nasıl kullanılacağı da açık değildir. Projede muhasebe literatüründe bilanço veya gelir tablosu manipülasyonu tespitinde kullanılan tekniklerin hisse senedi manipülasyonunda kullanarak yeni bulgular elde edilmesi planlanmaktadır. Bunun nasıl yapılacağına ilişkin proje önerisinde yeterli açıklama bulunmamaktadır. Yukarıda belirtilen hususlar çerçevesinde projenin özgün değerinin yetersiz olduğu düşünülmektedir.	1,00
"Projenin amacı, İstanbul'daki kamu üniversitelerinde çalışmakta olan idari personelin elektronik belge yönetim sistemlerini kullanma konusundaki tutumları üzerinde bazı değişkenlerin etkilerini incelemek ve bunun bazı sonuç değişkenlerine etkisini belirlemektir.Önerinin özgün değerini sınırlandıran bazı önemli sorunlar bulunmaktadır:Öncelikle bu proje konusu, araştırmacıların birinci özgün değer olarak vurguladıkları gibi kamu kuruluşları üzerine yapılan ilk akademik çalışma değildir. Sadece Google üzerinden yapılan basit bir tarama bile başka araştırmalara ulaşılmasını sağlamaktadır. Öte yandan proje konusu, rutin bir sorun belirleme çalışması niteliğinde görünmektedir. Bu yönüyle özgünlük taşımamaktadır. Araştırmacılar teknoloji kabul modellerini kullanarak üniversite ortamında idari personel üzerinde bir sorun belirleme çalışmasını yapmayı hedeflemişlerdir. Ayrıca neden yazında birbirinin yerine geçen teoriler olarak da sunulan bu üç modelin hepsinin birden temel alındığı açık değildir. Eğer bu üç teori birbirini tamamlayan yaklaşımlarsa, bunun daha açık şekilde vurgulanması gerekir. Alanyazında teknoloji kabul modelinin, teknoloji kabul modeli 2 ve teknoloji kabul modeli 3 olarak geliştirildiği ve daha gelişmiş, eksiklikleri tamamlanmış bir model olarak sunulduğu görülmektedir. Bu durumda araştırmacılar neden 3. modeli kullanmayı tercih etmemişlerdir, sorusu cevapsız kalmıştır. Teknoloji kabulü ve kullanımı çok sayıda değişkenle ilişkilendirilerek açıklanmaya çalışılmış ancak algılanan sistem kalitesi, son kullanıcı memnuniyeti, kullanıcı katılımı, inovasyona yatkınlık gibi öncüllerin nasıl belirlendiği ve neden bu öncüllerin araştırma modeline katıldığı açıklanmamıştır. Ayrıca araştırma modelinde yer alan kullanıcı memnuniyeti bir sonuç mudur yoksa teknoloji kabulünü kolaylaştıran bir etken midir? Kuramsal açıdan araştırmacılar memnuniyeti bir etken olarak tanımlamış ama modelde bir çıktı olarak belirtmişlerdir.Araştırmanın kuramsal çerçevesi yeterince belirgin değildir. Bir sistemin işlerliğini test etmekle sistemin kullanıcılar tarafından algılanma biçimini araştırmak arasında fark vardır. Araştırmada bu iki kavramın birlikte ele alınması araştırmanın kuramsal temellerinin açıklayıcılığını zedelemektedir.Proje önerisinde kuramsal tartışmanın sistematik yapılmamış olması çalışmanın katkısını anlamayı güçleştirmektedir. Yazın taraması odaklı değil bir hayli dağınık yapılmış olduğundan, her bir model ve modelde önerilen ilişkilerin neden çalışılması gerektiği ve sınanacak yeni modelin alanyazına nasıl katkıda bulunacağı anlaşılmamaktadır. Öneride, test edilecek hipotezler belirtilmemiştir.  Çalışmanın özgün değeri kuramsal modelin sağlıklı oluşturulmamasının yanısıra yöntemsel eksikliklerden dolayı da sınırlıdır. Bu çalışmayı kamu personeli üzerinde yapmanın neden özgünlük sağlayacağı açıklanmamaktadır. Ayrıca projenin kapsamı ""kamu kurumları personeli"" olarak ifade edilmekte ise de araştırmanın yalnızca üniversite personeline uygulanması planlanmaktadır. Üniversite personelinin içinde bulundukları akademik ortam nedeniyle yeniliklere uyum konusunda diğer kamu personelinden farklılık göstermesi mümkündür.Araştırmanın uygulama alanı kesin biçimde çizilmemiştir. Açıklamalarda bazen ""Türkiye'de"" ve bazen de  ""İstanbul'da"" yer alan üniversiteler ifadesi mevcuttur. Çizelgede yalnızca İstanbul'daki 5 üniversiteye yer verilmiştir. Uygulanacak anket sayısı hesaplanırken, üniversitedeki tüm personelin EBYS sistemini kullandığı varsayılmıştır. Ancak üniversitedeki tüm personel EBYS sistemi kullanıcısı olmayabilir. Bu durum araştırmanın çerçevesinin yeterince belirgin olmadığı intibaını uyandırmaktadır."	1,60
Proje önerisinin temel amacını 1918-1926 yılları arasında Musul Meselesi hakkında Türk basınına yansıyan karikatürlerin incelenmesi oluşturmaktadır. Karikatürler üzerinden bir tarihi dönemi okumak dikkat çekici olmakla birlikte, kullanılacak yöntemin sağlıklı bir biçimde belirlenmesi çalışmanın niteliği açısından oldukça önemlidir.  Çalışmanın sadece Türk basınındaki karikatürlere dayandırılması, hedeflenen çıktıların elde edilmesini sınırlandırmaktadır. Öneri bu yanıyla tek taraflı kalmış, yabancı basın ve özellikle de İngiliz basının göz ardı edilmesi ortaya konulması amaçlanan tablonun eksik kalmasına neden olmuştur. Literatür değerlendirmesinde, karikatür okumaları üzerinden dönemin nasıl değerlendirilebileceğinin en parlak örneklerinden birisi olan Palmira Brummett'in II. Meşrutiyet Basınında İmge ve Emperyalizm (1908-1911) isimli kitabına yer verilmemiş olması önemli bir eksiklik olarak değerlendirilmiştir.Ayrıca, yürütücünün konu ile ilgili 2011 yılında yayımlanmış bir kitabının bulunduğu ve doktora tezinin doğrudan Musul ile alakalı olduğu görülmüştür. Her iki eserle sunulan öneri arasındaki yakınlık özgün değeri zayıflatmaktadır.Öneride “Grafik Bölümü’nde okutman olarak çalışan ve projenin bursiyerlerinden olan ekip arkadaşımızla da çizim ayrıntıları, çizime esas hususlar gözden geçirilecektir. Bu yönüyle de disiplinler arası bir çalışma olması düşünülmektedir.” ifadesi yer almaktadır. Söz konusu ifadeden önerinin özgün yönü olarak vurgulanan disiplinlerarası niteliğin teknik yardım olarak sınırlı şekilde yorumlandığı anlaşılmaktadır. Bu durum öneride entelektüel bir disiplinlerarası yaklaşımın bulunmadığını göstermektedir. 	1,50
"Proje önerisi, Ermenilerle ilgili yaşananları tarafsız bir bakış açısıyla ortaya koymayı ve yerli ve yabancı arşivlerin verilerini değerlendirmeyi amaçlamaktadır. Ancak, öneride kişisel ön kabuller ifşa edilerek olayların arkasındaki yapılar, misyonerler ve yabancı devletler olarak belirlenmektedir. Bu yaklaşım projenin bilimselliğine ve tarafsızlığına gölge düşürmektedir.  Bu yönüyle proje önerisi bir hipotez değil tez içermektedir. Sonucu önceden belirlenmiş bir araştırmanın bilimselliği tartışmalıdır. Diğer taraftan, öneride Doğu Akdeniz Havzasında meydana gelen Ermeni olaylarının arka planını ortaya koyan ilk çalışma olacağı belirtilmekte; ancak bunun nasıl olacağı açıklanmamaktadır. Önerinin özgün değerini zayıflatan bir diğer husus ise, hem zaman hem mekan açısından araştırmanın kapsamının geniş tutulmuş olmasıdır.  1839-1923 tarihleri arası gibi uzun bir zaman dilimi ve Doğu Akdeniz havzası gibi Ermenilerin yoğun olarak yaşadığı bir coğrafya hakkında yapılacak bu kapsamdaki bir araştırmanın öngörülen süre içerisinde tamamlanması gerçekçi bulunmamıştır.Proje önerisinde ilgili literatüre atıf yapılırken, birçok yerli ve yabancı tarihçinin konu üzerindeki bazı çalışmalarının ihmal edildiği görülmektedir. Ayrıca, Türk-Ermeni ilişkilerini ele alan böyle bir araştırmanın Ermenice kaynaklardan bağımsız olarak planlanması özgün değeri zayıflatan önemli bir husus olarak görülmüştür."	1,33
"Proje önerisi, 15.-18. yüzyıllardaki Osmanlı toplumunun sağlık-hastalık algısını tespit etmeyi, bu algının kökenleri ve etkilerini somut olgu ve olaylara dayanarak ortaya koymayı amaçlamaktadır. Hastalık kavramı geniş; bedensel, ruhsal ve zihinsel bütün bozuklukları kapsayan bir terimdir. Gripten kızamığa, veremden kansere, algı bozukluğundan cinnete, kırık-çıkıktan kulunca, genetik hastalık ve bedensel travmalardan yaralanmalara, delilikten melankoliye bütün bozukluklar hastalık kategorisine dâhildir. Üstelik “essential” adı verilen; belli bir nedene bağlı değilmiş gibi görünen hastalık yahut sendromlar da vardır. Dolayısıyla hastalık ile kastedilenin ne olduğu, öneride açık değildir. Bunun yanı sıra tıp literatüründe endemik, epidemik ve pandemik gibi epidemolojik hastalık tasnifleri de dikkate alınmalıdır. Gerek klâsik dönemde, gerek modern tıbbın doğduğu 18. yüzyıldan bu güne “Bir hastalığı, türünden emin olmadan asla tedavi etmeyiniz” sözü, tıbbın temel ilkelerinden biridir. Dolayısıyla, hastalıkları semptomlarına ya da patogenetik özelliklerine göre sınıflandıran nozoloji önem kazanmaktadır. Hastalıkların sistematik tasnifinde 18. yüzyılda gelişen modern tıp ile her ne kadar önemli adımlar atılmışsa da, 15-18. yüzyıllar arasında da hastalık tasnifleri yapılmıştır. Öneride hastalık kavramı gibi, buna bağlı olarak sağlık kavramı  ile de neyin kastedildiği açık değildir. Eğer kastedilen bütün epidemolojik hastalık kategorileri ise, dört asrı kapsayan zaman diliminde bütün hastalıkları, bu hastalıklara karşı alınan önlemleri tespit etmenin, bunların tarihsel ve yazınsal metinlerdeki izlerini sürmek, seyahatnamelerdeki izdüşümlerini ortaya koymanın proje süresince gerçekleşmesi mümkün gözükmemektedir. Projede öncelikli olarak tanımı yapılan algı ile tanımı yapılmayan hastalık ve sağlık arasındaki ilişkinin açıklanması ve buna yönelik olarak da araştırılması hedeflenen sorun ya da soruna odaklanılması gerekirdi. "	2,17
"Proje önerisi 1839-1938 yılları arasında Türk kadınının modernleşmesinin batı basınında nasıl yansıtıldığını irdelemeyi amaçlamaktadır. Belirtilen dönem süresince İngiltere, İspanya, ABD ve Fransa'da yayınlanmış olan Türk kadınıyla ilgili tüm haberleri nicel ve nitel veri analizleri yoluyla incelemeyi hedefleyen projenin tarih alanına katkı yapabileceği düşünülmektedir.  Bununla birlikte proje önerisinde kavramsal açıdan bazı belirsizlikler bulunmaktadır. Proje konusu çok geniş tutulmuş olup, konunun sınırlandırmaya ihtiyaç bulunduğu görülmektedir. Öneride,  imaj araştırması ve olgusal veri araştırması arasındaki ayrım yeterince açık değildir. Batıdaki egemen Oryantalist bakış açısı bir sorunsal olarak dikkate alınmadığı gibi bu kavramdan neyin kastedildiği de belirsizdir. Öneride, “Batılı devletlerin Müslüman Türk kadınına bakış açısı tespit edilecek ve oryantalist bakış açısından hareketle, Türk kadınının ele alınacak tarihsel süreç içerisinde geçirdiği statü değişikliklerinin nasıl değerlendirildiği ortaya konacaktır” ifadesi ile neyin kastedildiği de anlaşılamamaktadır.  Oryantalist bakış açısı temel yaklaşım olarak ön plana çıkartılmış olmasına karşın buradan çıkacak sonucun ne olacağı belli değildir. Çünkü Edward Said’in de ortaya koyduğu gibi Oryantalizm, Batının ötekini kendi arzusu ve iktidarı ekseninde tanımlamasıdır. Bu bağlamda Hentsch’in Hayalî Doğu ve Yeğenoğlu’nun Sömürgeci Fantaziler adlı çalışmaları da oryantalistlerin özellikle cinsiyet konusundaki tuhaf ve sakıncalı yaklaşımlarını göstermesi bakımından başvurulması gereken eserler arasında yer almaktadır.Öneride Batı basını kapsamında ağırlıklı olarak liberal Batı dünyası (İngiltere, Fransa ,İspanya, ABD) dikkate alınmış, buna mukabil Almanya ve Avusturya-Macaristan gibi önemli Avrupa ülkelerine yer verilmemiştir. Söz konusu ülkelerin seçilmesinin gerekçesi olarak öne sürülen görüş, literatür temelinde gerçekçi ve doğru bulunmamıştır. Ayrıca, 1875 sonrasında başlayan Balkan isyanları, Ermeni meselesi, Birinci Dünya Savaşı, Milli Mücadele gibi siyasal gelişmeler batı kamuoyunu belirleyici nitelikte olmuştur. Bu bağlamda Türk kadınının liberal batı basınındaki durumunun değerlendirilmesi ve batı kamuoyundaki Osmanlı-Türk aleyhtarlığının araştırmaya tek taraflı bir etken olarak yansıtılması araştırma sonuçları açısından sorunlu olabilir.   Kadın çalışmaları, günümüzde disiplinler arası bir nitelik kazanmıştır. Sosyoloji, antropoloji, güzel sanatlar ve estetik yanında kadın hareketleri emansipasyon (özgürleşme) açısından toplumsal cinsiyet ve feminist bakış açılarıyla incelenmektedir. Ancak, proje önerisinde sosyolojik, feminist kuramlara, toplumsal cinsiyet, sosyal antropoloji, postmodern feminizm ve postyapısalcı yaklaşımlara değinilmemiştir. Bu sebeple proje önerisinin disiplinler arası çalışma yaklaşımında olmadığı, elde edilecek bulguların ise özgün katkısının düşük olacağı değerlendirilmiştir. Bunun yanı sıra, medya araştırmaları ve kitle iletişiminin kamuoyunu şekillendirmesine dair kuramsal sorunlarına ise yer verilmemiş olması önerinin özgün değerini zayıflatmaktadır.Literatür özetinde kuramsal çalışmalar dikkate alınmamıştır. Genel olarak tarihsel ve yazınsal kaynaklar üzerinde durulmuştur. Seçilen bu kaynaklar öneri için yanıltıcı sonuçlar ortaya koyabilir. 19. yüzyılda Batı'da Osmanlı kadınının nasıl algılandığına dair karşılaştırmalı bir bakış açısı elde etmek amacıyla ilgili sanat tarihi kitapları da daha derinlemesine incelenebilir (Örneğin, Mary Roberts_Imtimate Outsiders: The Harem in Ottoman and Orientalist Art and Travel Literature_Duke University Press, 2007).Ayrıca projeyle ilgili olan ve/veya konuya arka plan oluşturabilecek aşağıdaki araştırmalar gibi kaynaklar da incelenmelidir.Altınöz, Vuslat Devrim_The Ottoman Women's Movement Women's Press, Journals, Magazines and Newspapers from 1875 to 1923_2003.Erlat, Jale. ""Femmes de lettres françaises et turques au XIXéme siécle."" Frankofoni, 2009: 229-257.Erlat, Jale. ""Femmes de lettres françaises et turques à l'âge des Lumières (une présentation socio-littéraire)."" Frankofoni, 2008: 129-151.Erkan, Ülker Ayça. ""Feminist Kimliğin Oluşumu: 1930'lar Türkiye ve İngiltere'sinde Kadın Hakları."" Kastamonu Üniversitesi Kastamonu Eğitim Dergisi 2011,19(3):1013-1028.Ezer, Özlem. ""Challenging the Image of Turkish Women: Travel accounts of Female Authors, 1762-1935."" ODTÜ, 2002 (yüksek lisans tezi).Harmankaya, Hatice. ""Osmanlı Dönemi Oryantalist Resimlerde Görülen Kadın Figürleri ve Giyim Özellikleri."" Uluslararası Bilim Kültür ve Spor Derneği (UBİKS) Vol 3, No 3 (2015): Number: 11 (Special Issue 3): 764-781.Luebbers, Leslie. ""Documenting the Invisible: European Images of Ottoman Women, 1567-l867."" Print Collector's Newsletter, March/April 1993, Vol. 24: 1-7.   Madar, Heather. ""Before the Odalisque: Renaissance Representations of Elite Ottoman Women."" Early Modern Women: An Interdisciplinary Journal, Fall 2011, Vol. 6: 1-41."	2,67
"Osmanlı’dan Cumhuriyete geçiş çizgisinde yaşanan değişimin şahidi gazeteci, edebiyatçı ve kültür tarihçisi olarak tercih edilmiş olan Ahmet Rasim’in yazdıklarından hareketle İstanbul’un insan ve mekan topografyasını ortaya koymayı amaçlayan araştırma, aynı zamanda yaşanan sosyal ve kültürel değişimi ortaya koymayı hedeflemesi bakımından önemlidir. Bununla birlikte önerinin özgün değer kısmında birtakım sorunlar mevcuttur. Öncelikle bu kısımda proje önerisinin özgünlüğünden ziyade ağırlıklı olarak Ahmet Rasim'in anlatılması bir problem olarak değerlendirilmiştir. Öneride ""Ahmet Rasim'in eserlerinde tespit edilecek olan insanlar ve mekânlar üzerine yapılacak bu araştırma, şimdiye kadar bu bağlamda herhangi bir alana hasredilmemiş en geniş çalışma olacağı"" belirtilmektedir. Esasında bu kadar geniş bir alanı ele alması, projenin ortaya çıkacak olan sonuçlarının niteliğini zayıflatmaktadır. Projede Ahmet Rasim'in konuyla ilgili yazıları belirlenip buradaki verilerin bir haritaya işlenmesi amaçlanmaktadır. Projenin, gerçekleştirileceği iddia edilen sosyal ve kültürel değişimin analizini içeren bir araştırmadan ziyade bir envanter ve dijital harita çalışması olacağı anlaşılmaktadır. Nitekim, özgün değerin ortaya konulabilmesi için ""görsellerle beslenecek bu malzemeler, insanları ve mekânları tanımayı kolaylaştıracak; malzeme üzerinden çizdirilecek haritalarla söz konusu devrin İstanbul'unun sosyal ve kültür atlası yapılaca""ğını ve ""insanlar ve mekânlar kendilerine has hususiyetleri ve etraflarında kullanılan dil unsurları ile kayda geçirileceği için bugün artık unutulmaya yüz tutmuş olan jargonları, tefrişatları vb. ile yakın tarihimize ışık tutacağı gibi ilgili disiplinlere de geniş ve zengin bir kaynak sağlanaca""ğını belirtmesi, bunu göstermektedir.Bir diğer hedef de konuyla ilgili yazılan eser ve makalelerin bir bibliyografyasını hazırlamaktadır. Çalışmanın envanter odaklı niteliğinin öne çıkması özgün değeri zayıflatmaktadır. "	3,00
Proje önerisinde Batı Göktürk Devletinin iktisadi yapısının incelenmesi amaçlanmaktadır. Öneride, Batı Göktürk Devleti ile ilgili çalışmaların çok az olduğu belirtilerek bu durumun yapılacak araştırmanın özgün değerini artıracağı belirtilmektedir. Her iktisadi faaliyetin ayrı bir bölüm halinde işleneceği belirtilmekte ancak bu iktisadi faaliyetlerin neler olduğu konusunda bir kuramsal çerçeve çizilerek yeterince bilgi verilmemektedir. Bu nedenle öneride, özgün değer açısından belirsizlikler mevcuttur. Proje önerisinde konuya ilişkin literatür ile ilgili sınırlı olduğu belirtilmekte, saha ve müze incelemeleri ile projenin özgün bir çalışma olmasına çaba gösterileceği belirtilmektedir. Ancak saha ve müzelerde yer alan materyallere dair incelemelerin (örn.,kazı raporları vb.) öneride  dikkate alınmaması önemli bir eksiklik olarak değerlendirilmiştir. Buna ek olarak, literatür değerlendirmesinde  antik kaynaklara dair bir farkındalığın olmadığı anlaşılmaktadır. Söz gelimi Göktürklere dair atıfların yer aldığı Bizans kaynakları ve Çin coğrafyasına ilişkin birikimin elde edileceği eserler literatürde yer almamıştır. Bir önceki panel raporunda belirtilmiş olan, araştırmanın oturtulması gereken teorik çerçevedeki zayıflık, kurgulama bakımından önemli olan soru ve sorunların, dolayısıyla ilgili alana sağlayacağı katkıların yeterince somutlaştırılarak ortaya konulmamış olması gibi görüşlerin mevcut öneride dikkate alınmamış olması önemli bir sorun olarak değerlendirilmiştir.	1,33
Projede, engelli kardeşi olan bireylerle çalışılacak olması, bunların psikolojik örüntülerinin incelenecek olması, bir psiko-eğitim programının geliştirilerek etkililiğin sınanacak olması projenin özgün değerini artırmaktadır.Engelli kardeş bulunan aileler çocukların gelişim ortamlarında karşılaşabilecekleri sorunlar bakımından riskli aileler grubu içinde düşünülmesi gereken ailelerdir. Türkiye’deki nüfusun %12’sinin belirli düzeyde bir engele sahip bireylerden oluştuğu düşünüldüğünde kardeşinde bir şekilde engel bulunan çocukların gelişim dinamikleri, bu dinamikler üzerinde etkisi olan faktörler ve aileden aileye ve bireyden bireye farklılık gösterebilecek bu stres durumunun bir gelişim avantajına çevrilmesi konusunda son yıllarda Türkiye’de araştırmacıların artan ilgisi dikkat çekicidir. Konunun sistematik ve boylamsal bir şekilde ele alındığı araştırmalara ihtiyaç duyulmaktadır. Bunlar projenin özgün değerini artırmaktadır.Bununla birlikte, psiko-eğitim programının yapılandırılmamış olması, programla kuramsal çerçeve ve araştırmalar arasında yeterince ilişki kurulmamış olması, örnek modeller, programlar ve uygulama sonuçlarının verilmemiş olması, projenin özgün değerini azaltmaktadır.Projenin başlığında ortaokul ve lise öğrencilerine psiko-eğitim programı uygulanacağı ifade edilmesine rağmen proje metninden rehberliğin önleyici işlevinden dolayı programın sadece ortaokul öğrencilerine yönelik tasarlanacağı anlaşılmaktadır.  Bu da projenin özgün değerini zayıflatmaktadır.	4,00
Önerilen projenin amacı, belirli problem tiplerine yönelik farklı sorular üretme kapasitesine sahip, bilgisayar tabanlı bir soru hazırlama ve değerlendirme sistemi geliştirerek bu sistemi test etmektir. Bu açıdan, matematik eğitiminde ölçme ve değerlendirme alanında kuramsal veya metodolojik açılardan olmasa da uygulama açısından potansiyel katkı sağlayabilecek bir amaca sahiptir.  DinaSoruS ile matematik alanı için soru şablonu üretmek ve bu yaklaşımı web ortamında kullanılabilir hale getirmek amaçlanmıştır. Günümüzde yapılandırmacı yaklaşım ile birlikte öne çıkan alternatif değerlendirme yaklaşımları bulunmaktadır. Önerilen sistem bu yaklaşımları desteklememekle birlikte şablondan üretilebilecek soru tipleri de son derece kısıtlıdır.Bu durum herhangi bir alana özgü ve kazanımlarla ilişkilendirilebilen temel soru kalıplarının çıkarılması ve bu kalıplardan her seferinde yeni sorular üretilmesini güçleştirmektedir.Proje kapsamında sistem yardımıyla Matematik alanına ait dinamik soru bankaları oluşturulması için , sistemin soru hazırlama dilinin ilgili tüm matematik alan bilgisine erişim sağlaması gerekmektedir. Ancak proje önerisinde kuramsal ya da kavramsal çerçeve açısından bu durumu karşılayabilecek bir altyapıya rastlanmamıştır.  Proje detayları ayrıntılı bir şekilde incelendiğinde ve ilgili alanyazın tarandığında aslında bu konunun son yıllarda araştırmacılar tarafından tartışıldığı ve bazı uygulamalarında geliştirildiği anlaşılmaktadır (Örneğin IGOR yazılımı). Araştırmacıların bu proje önerisi ile sunduğu fikrin temelinde bilgisayar yazılımının geliştirilmesi gözükse de işin özü ölçme ve değerlendirmedir.  Araştırmacıların özgün değer bölümünde de ifade ettikleri gibi amaç “dinamik soru üretme” çabası olmakla birlikte bu sürece dair kuram ve tartışmaların nasıl yorumlanıp daha sonra bilgisayar yazılımına dönüştürüldüğüne dair ayrıntılar verilmemiştir. Somutlaştırmak gerekirse, ilgili alan yazın bu tür bir çabanın gerçekleşmesi için öncelikle ölçme ve değerlendirme kuramlarıyla, örneğin IRT (Item Response Theory), ilişkilendirilmesi gerektiğini söylemektedir. Ancak proje önerisinde böyle bir kuramsal çerçeve görülmemiştir. Üretilen maddelerin zorluk derecesinin ne şekilde kontrol edileceği ya da eşitleneceği belirtilmemiştir. Proje önerisinin, referansları arasında verilen aşağıdaki çalışmalardan, benzeşen ve ayrılan yönleri açık bir biçimde ortaya konmamıştır.-- Gierl, M. J., Lai, H., & Turner, S. R. (2012). Using automatic item generation to create multiple?choice test items. Medical education, 46(8), 757-765. -- Gierl, M. J., & Lai, H. (2012). The role of item models in automatic item generation. International journal of testing, 12(3), 273-298.Son olarak, proje başlığında “dinamik” kavramı geçmesine karşın proje önerisinde soru üretiminde kalıplardan yola çıkılması dinamiklik kavramıyla çelişmektedir. 	2,67
"Bu projenin temel amacı, ilkokul 1.- 4. sınıfa devam eden ÖÖG olan veya ÖÖG olma riski taşıyan öğrencilerin fonolojik farkındalık becerilerini artırmaya yönelik web tabanlı okuma yazılımı geliştirmek ve bu yazılımın katılımcı öğrencilerin okuma başarısı üzerindeki etkisini araştırmaktır. Bu temel amaca bağlı olarak önerilen projenin alt amaçları ise; fonolojik farkındalık becerileri ile okuduğunu anlama becerileri arasındaki ilişkiyi belirlemek,  fonolojik farkındalık becerileri ve akıcı okuma arasındaki ilişkiyi tespit etmek, projeye katılan öğrencilerin öğretim yazılımı kullanımına yönelik görüşlerini belirlemek ve son olarak katılımcı öğretmenlerin öğretim yazılımının kullanımıyla ilgili görüşlerini tespit etmektir. Önerilen projenin özgün değerinin olduğu düşünülmekle birlikte, özgün değeri sınırlandıracak içerik ve yönteme ilişkin önemli problemler olduğu gözlenmektedir. İlgili alanyazının sunumunda fonolojik farkındalık becerilerinin öğretimine ilişkin içerik ve yöntem açısından yeterli bir bilgi sunulmamıştır. Dolayısıyla geliştirilecek programın diğer ülkelerdeki uygulamalar ile benzerliği ve farklılığı hakkında yorum yapmak güçleşmektedir. Yapılan incelemede yurt dışında bu tür yazılımların olduğu ve fonolojik farkındalık becerilerini artırdığı proje önerisinde de belirtilmiştir. Bu haliyle proje önerisinde geliştirilecek yazılımın mevcutlardan ne farkı olacağı proje önerisinde tartışılmalıdır. Bu haliyle geliştirilen yazılım Florida Center for Reading Research tarafından geliştirilen etkinliklerin uyarlaması ve elektronik ortama aktarılmasının yapıldığı bir çalışması izlenimi vermektedir ki böyle bir durum varsa bu durum proje önerisinde açıkça belirtilmelidir ve proje önerisi bu yönüyle ele alınarak özgünlüğü bu doğrultuda değerlendirilmelidir. Ayrıca ÖÖG olan öğrencilerin okuma becerilerine yönelik Türkiye’deki mevcut durum ve literatür yeterince tartışılmamıştır. Buradaki araştırma boşluğu yeterince gösterilmediğinden neden bu konuda yazılım geliştirilmesi gerektiğine yönelik literatüre dayalı ikna edici bir zemin oluşturulamamıştır.Öneride konuyla ilgili çalışmaların İngilizce, Fince vb. diller üzerinde yoğunlaştığı belirtilmekte, bu noktada okunduğu gibi yazılan ve yazıldığı gibi okunan bir dil olan Türkçenin fonetik özelliklerini göz ardı etmemek gerektiği ifade edilmektedir. Oysa Fince de Türkçe gibi bire bir harf-ses tutarlılığının olduğu bir dildir ve bu açıdan en şeffaf dillerden biri olarak değerlendirilmektedir. Dolayısıyla, Fince’de yapılan çalışmalar Türkçe’de yapılan çalışmalara temel olabilecek nitelikte sonuçlara sahiptir. Bu açıdan, önerinin hazırlanması sürecinde geliştirilecek programın içeriği ile ilgili önemli kaynakların incelenmediği anlaşılmaktadır. Geliştirilecek program için kullanılan ifadelerde tutarsızlık görülmekte, farklı bir içerik ve amacı olabilecek okuma yazılımı ifadesi sık sık fonolojik farkındalık becerileri yazılımı ifadesi yerine kullanılmaktadır. Araştırma sorularının önerinin amacına ve yöntemine uygun olmadığı düşünülmektedir. Fonolojik farkındalık becerilerine yönelik bir program ile çocukların okuma becerilerinin artırılması hedeflenmekte ve etkililiğin elde edilen verilerin kontrol grubu verileri ile karşılaştırılarak belirlenmesi beklenmektedir. Ancak araştırma soruları içerisinde grupların sadece fonolojik farkındalık becerilerinin karşılaştırılacağı belirtilmektedir. Okuma becerilerinin karşılaştırılmasına yönelik herhangi bir soru yer almamaktadır. Sorularda çocukların fonolojik farkındalık becerileri ile okuma ve okuduğunu anlama becerileri arasındaki ilişkinin incelenmesi amaçlanmaktadır. İlişki incelemenin etkililiğe ilişkin nasıl sonuçlar sunacağı açık değildir. Bunun çalışma içeriğine ve amacına da uygun olmadığı düşünülmektedir. Bu açıdan, soruların yeniden düzenlenmesi gerektiği düşünülmektedir.  "	2,20
"Bu projenin amacı,  doğrudan öğretim yöntemi kullanılarak tablet bilgisayarlar ile kavram öğretimini sağlamaya yardımcı bir uygulama geliştirmek ve hafif düzeyde zihinsel engelli öğrencilerde kavram öğretiminde bu programı kullanarak etkililiğini belirlemektir. Aşağıda belirtilen hususlar projenin özgün değerini sınırlandırmaktadır:Araştırmanın bilimsel anlamı ve gerekçesi yeterince ortaya konulmamıştır. Öneride öğretilmesi planlanan küp, silindir, koni, küre, üçgen prizma ve dikdörtgenler prizması kavramlarının önemine, işlevselliğine, öğrenmede zorlandıkları bir alan olup olmadığına ve bu kavramlara ilişkin yapılmış çalışmaların içeriğine ve sonuçlarına ilişkin herhangi bir bilgi sunulmamaktadır. Bu bağlamda, çalışmaya temel oluşturulmadığı için özgün değeri konusunda yeterli değerlendirme yapılamamaktadır.   Konu, kapsam ve literatür özeti ile özgün değer başlıkları altında çok genel bilgiler sunulmuş, önerilen çalışmaya yönelik daha spesifik bilgilere yer verilmemiştir. Örneğin, literatür özetinde doğrudan öğretime ilişkin çok fazla bilgi sunulmuş, buna karşın, teknoloji temelli kavram öğretimi konularına ve spesifik olarak küp, silindir, koni, küre, üçgen prizma ve dikdörtgenler prizması kavramlarının öğretimine ilişkin bilgilere hiç yer verilmemiştir.  Özgün değer olarak sadece teknolojiyi ve doğrudan öğretimi bir araya getirmenin zihinsel engelli öğrencilerin eğitimi için etkili bir çözüm olduğundan bahsedilmiştir. Bunun ise, özgün değere ilişkin yeterli bilgi sunmadığı düşünülmektedir. Araştırma amacı, kavram öğretiminde tablet bilgisayar kullanımı olarak ifade edilmesine rağmen, projede hedeflenen sadece koni, küp gibi 3 boyutlu geometrik cisimler olduğu anlaşılmaktadır. Bu da kavram karmaşasına neden olmaktadır.Projenin konu ve kapsamında yer alan “Follow Through projesi” 1968’den başlayıp 1976 tamamlanan bir proje olarak belirtilmektedir.  Bu çalışmanın 40 yıllık bulgularına dayalı olarak,  projenin konu ve kapsamını oluşturmak, güncel ve etkili uygulamaların göz ardı edilmesine neden olabilir. Bu nedenle kaynak taramasının güncellenmesi ve kavram öğretiminde kullanılan etkili ve güncel yaklaşımların tercih edilmesinin önemli olduğu düşünülmektedir. Geliştirilmesi planlanan program ile sadece 6 geometrik şeklin öğretilmesi amaçlanmaktadır. Uygulamalar açısından örnek oluşturacağı düşünülse de içeriğin sadece 6 geometrik şekil ile sınırlandırılmasının özgün değeri ve yaygın etkiyi önemli ölçüde sınırlandırdığı düşünülmektedir. Araştırmanın alt amaçları (hedefleri)  listelenmemiş ve çok genel ifadeler kullanılmıştır. Dolayısıyla araştırma sonunda ulaşılacak hedefler ölçülebilir ve gözlenebilir olmaktan uzak görünmektedir. Araştırmada doğrudan öğretim modelinin kuramsal temelleri ve öğeleri belirtilmiş, doğrudan öğretim modelinde bilişsel öğrenmelerin 4 bilgi biçiminden oluştuğundan bahsedilmiştir. Ancak Doğrudan Öğretim Yönteminde kazandırılacak becerilerin sunumu bu bilgi biçimlerine göre değişiklik gösterdiğine vurgu yapılmamıştır. Bu doğrultuda doğrudan öğretim modelinde kavram kazandırılırken hangi basamakların olduğuna; öğelerine ve nasıl gerçekleştirileceğine ilişkin bir açıklamaya yer verilmemiştir. Doğrudan öğretim modelinde kavramlar kazandırılırken dil, kuruluş ilkesi aynılaşma ilkesi, farklılaşma ilkesi vb. gibi ilkelere dikkat edilmesi gerekir. bu ilkeler dikkate alınarak kavram sunusu ve değerlendirme yapılır ve genişletme stratejilerine yer verilir. Bu basamakların literatür kısmında tartışılmadığı ve doğrudan öğretim modeliyle yapılan kavram öğretimlerinin etkililiklerini gösteren araştırmalarla desteklenmediği görülmüştür.Öneride, zihinsel engelli öğrencilerin geliştirilecek uygulamaları tek başlarına kullanabilme yeterliliklerine ilişkin bilgi sunulmamıştır. Evde eğitim görebilmesi öngörülen bu öğrencilerin veya ailelerin yazılımı kullanabilmesi konusunda nasıl yönergeler verileceği belirtilmemektedir.Öğrenci seçiminde kullanılacak kriterler ile öğretilmesi hedeflenen beceriler arasında tutarsızlık olduğu düşünülmektedir. Akıcı okuyup yazan, iki boyutlu geometrik kavramları %100 oranında tanıyan ve ayırt eden, tableti kullanabilen hafif düzeyde zihinsel engelli çocukların önerilen çalışmada öğretilmesi hedeflenen kavramları da kolay öğrenebilecekleri düşünülmektedir. "	1,25
Proje önerisinin amacı, kimya öğretmen adaylarının özdüzenlemeli öğrenme becerilerinin geliştirilmesine yönelik öğrenme ortamlarının tasarlanması ve kimya kavramlarına ilişkin bilimsel anlayışa uygun zihinsel modellerinin geliştirilmesidir. Ancak, özdüzenlemeli öğrenme ortamlarının oluşturulması ve kavram yanılgılarının giderilmesine ilişkin süreçler birbirine entegre edilemediğinden dolayı amaçlar ve alt amaçlar dağınık bir görüntü oluşturmuştur. Öneride iddia edilen bütüncül yaklaşım bu dağınıklıktan dolayı oluşturulamamıştır.Konuyla ilgili proje ekibinde yer alan bir araştırmacı tarafından tamamlanan doktora tezinde (Ekici, 2015) aynı kavramların (Öz düzenlemeli öğrenme, Üstbiliş, motivasyon) ele alındığı görülmüştür. Proje önerisinin bu tezden farklı olarak getirdiği özgün boyut net olarak açıklanmamıştır.Literatür kısmında verilen ve gerekçe olarak sunulan birçok ifade kişisel görüş şeklinde olup bilimsel çalışmaların bulguları ile desteklenmemiştir.  Kimya dersi kapsamında kavram öğretimindeki yetersizliklerin birçoğu öğretmene atfedilmiş ancak bunun gerekçeleri kaynaklar ile desteklenmemiş olup daha çok kişisel görüş şeklinde sunulmuştur. Literatür kısmında sunulan çalışmaların birçoğunun kaynağı incelendiğinde yurtdışı odaklı çalışmaların olduğu görülmektedir. Ancak, ülkemizdeki okullarda kimya öğretiminin sunum tekniği ile yapıldığı ve öğretmenin aktif olduğu sonucuna nasıl ulaşıldığı net olarak izah edilmemiştir. Bu sonuca ulaşabilmek ve bu çalışmanın gerekçesini net olarak ortaya koyabilmek için ülkemizde bu alanda yapılan araştırmaların sistematik analizinin yapılması ve bulgularının projenin amaçlarını ortaya çıkaracak şekilde tartışılması gerekmektedir. Amaçlardaki dağınıklık literatür bölümünde de kendisini göstermiş ve kavramlar arası bağlantı kurulmamıştır.	2,00
Projenin temel amacı, 2013 Fen Bilimleri Dersi Öğretim programına yeni bir başlık olarak ilk kez giren sosyobilimsel konuların SBK öğretimine ilişkin öğretim modeli oluşturmak, SBK temelli öğretimi konu alan hizmet içi eğitim programı tasarlamak ve uygulamak, bu bağlamda öğretim materyalleri sağlamak, hizmet içi eğitim sonrası katılımcıların SBK ve öğretimine ilişkin tutum ve görüşlerini belirlemek ve bu etkinlikler sonunda öğrencilerin konu alan bilgilerinin ve argümantasyon niteliklerinin değişimini gözlemlemektir. Öğretim programlarında vurgulanan bu tür temalara yönelik bir öğretim modelinin oluşturulması ve bu bağlamda öğretmen niteliklerinin geliştirilmesine yönelik bir hizmet içi eğitimin planlanması önemlidir.Ülkemizde SBK öğretimi yeni olduğundan dolayı, konunun öğretimine ilişkin modeller bulunmamakta ve öğretmenler konunun öğretimi konusunda yetersiz (bilgi, deneyim, beceri vb açısından) kalmaktadır. Bu bağlamda, proje önerisi özgün bulunmuştur.Öte yandan, öneride sunulan literatür daha çok yurtdışı kaynaklı olup ülkemizde yapılan çalışmalara çok az yer verilmiştir. Sosyobilimsel konuların öğretimine ilişkin geliştirilecek modellerin kültür ve bağlam temelli olması gerektiği dikkate alındığında yapılan literatür taramasının oldukça sınırlı olup geniş bir bakış açısı sunmadığı anlaşılmaktadır. Kaldı ki, proje yürütücüsü tarafından 2014 yılında yayınlanan “Fen Eğitiminde Sosyobilimsel Konular: Türkiye Örneği” başlıklı makalesine atıf yapılmamış olması çalışmanın gerekçesini zayıflatmaktadır.Geliştirilecek SBK öğretim modelinin literatürde bahsedilen öğretim çerçevelerinden farkının ne olacağı konusu tartışılmamıştır. Geliştirilecek ideal öğretim modeli konusunda yeterli düzeyde kavramsal bilgi verilmemiştir.  	3,50
"Proje önerisi; bilimsel sorgulamaya dayalı öğretim, bilimsel okuryazarlık, kavram yanılgılarının giderilmesi, öğretmenlerin özellikle pedagojik alan bilgilerinin geliştirilmesi ve de öğretmenlerin hizmetiçi eğitimlerine vurgu yapılması bakımından önemli bulunmuştur. Öte yandan, proje önerisinin özgün değeriyle ilgili olarak aşağıda belirtilen önemli eksiklikleri bulunmaktadır:Proje önerisinde projenin pek çok amacı olduğu ve bu durumun araştırmanın odak probleminin anlaşılmasını zorlaştırdığı görülmektedir. Yukarıda bahsi geçen değişkenler ve proje metninde bulunan diğer değişkenler (durumsal öğrenme kuramı, pedagojik alan bilgisi, iletişim modeli, discourse, alternatif ölçme gibi) proje içerisinde bir bütünlük içinde sunulmamıştır. Örneğin, bilimsel okuryazarlık, bilimsel sorgulama veya bilimin doğası gibi kavramlar arasındaki ilişkiler projenin amaçları doğrultusunda kuramsal olarak ilgili literatüre desteği ile ortaya konulmamıştır.Çalışmanın kuramsal çerçevesi önemli eksiklikler içermektedir. Başlıca eksiklik gerek TIMSS ve gerekse PISA çerçevelerinin ayrıntılı olarak incelenmemiş olmasıdır. Özellikle bu sınavlarda çıkan sorular ve değerlendirme rubrikleri ile araştırma önerisinde sunulan sorular arasında ciddi kuramsal ve yapısal farklılıklar vardır. Araştırma önerisinde bu sınavların kapsamı, programlar ile uyumu ve özellikle ölçmek istedikleri değişkenler ile ilgili ciddi eksiklikler yer almaktadır. Durumsal öğrenme ve iletişim modelleri kuramsal çerçeve içerisinde tartışılmamıştır.Ayrıca kuramsal çerçeve içerisinde önemli bir yer kaplayan Inquiry and National Science Education Standards adlı kitap araştırma önerisinde ifade edilen durum ile örtüşmediği anlaşılmıştır. İlgili kitap “makes observation, Exhibits curiosity…”, şeklinde sıralanmış öğelerden bahsetmektedir. Öneri hazırlanırken kitapta belirtilen sıralama dikkate alınmamıştır.TIMSS ve PISA sınavlarıyla ilişkilendirilmesi, ünitelerle entegre edilmesi ve sınıf içerisinde detaylı olarak nasıl uygulandığı ve bu süreçte öğretmen-öğrenciler arasında nasıl bir diyaloğun geçtiği veya bu diyaloğun nasıl geliştirilebileceği konusunda araştırmalara rastlanmamıştır ifadesi yer almaktadır. Ancak, ilgili alanyazın incelendiğinde fen eğitimi alanından farklı konu ve ünitelere yönelik olarak çalışmaların olduğu görülmektedir.Proje önerisinde bahsi geçen ve öğretmenler için düzenlenecek etkinliklerin, geleneksel hizmet içi eğitim faaliyetlerinden farkı, ayrıcalığı ve özgünlüğü net olarak ortaya konmamıştır. Proje önerisinde sadece öğretmenlere verilecek eğitimin uzun süreli bir eğitim olacağından bahsedilmektedir. Böyle bir çalışmadan beklenen ve çalışmanın özgün değerini artıracak konu, bu tür bir eğitim programının hangi aşamalardan oluşacağının modellenmesi ve ayrıntılı olarak açıklanmasıdır. Bu tür bir modelin önerilmemesi çalışmanın alana kuramsal veya metodolojik olarak nasıl bir katkısı olacağı sorusunu ortaya çıkarmaktadır. Proje önerisinin çeşitli bölümlerinde yer alan bilimsel sorgulamaya dayalı etkinlikler geliştirme, kavram yanılgılarının giderilmesi, bilimsel okuryazarlık kazandırma, materyal geliştirme, sınıf içi iletişim türleri gibi hedeflenen hususların birlikte nasıl geliştirileceği, nasıl sunulacağı, fen bilimlerindeki konulara entegrasyonun nasıl sağlanacağı açık olarak ifade edilmemiştir. Bu amaç ve içeriğin proje raporunda sunumu oldukça karışıktır. Sistematik bir yapı görülmemektedir."	1,17
Projenin amacı, İç Anadolu Bölgesinde TEOG sınav sistemi ile ilgili farklı branşlardaki öğretmen, öğrenci ve yöneticilerin karşılaştıkları sorunları belirlemek ve çözüm önerileri üretmektir. Bu çalışmanın TEOG sınavının hangi parçasına çözüm getirmesi planlandığı (uygulama, testin yapısı, eğitim sistemindeki sorunlar, çevresel faktörler) belli değildir. Önceki proje başvurusunda iletilen önerilerin bazılarının dikkate alınmadığı gözlenmektedir. Örneğin, diğer olası paydaşlardan (veli, akademisyenler, MEB vb.) neden görüş alınmadığı gerekçelendirilmemiştir. Literatür bölümünde yurtiçinde merkezi sınavlar ile ilgili yapılan çalışmalara yer verilmiştir. Ancak hem sınav sonuçları ile ilgili yapılan çalışmalar, hem de sınavlarla ilgili algılar üzerine yapılan çalışmalar birlikte ve herhangi bir düzenleme yapılmadan sunulduğu için daha çok literatür listesi görünümündedir. Ayrıca, yurtdışında bazı ülkelerde yapılan merkezi sınavlar sıralanmış ama merkezi sınavların değerlendirilmesine yönelik çalışmalar verilmemiştir. Dolayısıyla, sorunların incelenmesinde kullanılan benzeri yöntemleri incelemek mümkün olmamaktadır. Projede, TEOG sınav sistemi ile ilgili yaşanan sorunların bazı değişkenlere göre değişip değişmediğinin incelenmesi planlanmaktadır. Bu değişkenlerin çalışma için önemine yer verilmemiştir. Sorunların illere göre farklılık gösterip göstermediğine bakılacağı ve hazırlanacak web sayfasında illere göre sonuçların verileceği belirtilmiştir. Bunun nedeni ve uygulamadaki değeri anlaşılmamaktadır. Proje bulgularının uygulamaya katkıları olabilir ama metodolojik ve kuramsal olarak, özellikle yurtdışı alan yazınına özgün katkılarda bulunmayacağı düşünülmektedir.Geliştirilecek olan etkileşimli web sitesi TEOG sınavıyla ilgili sorunların paylaşılacağı çevrimiçi bir kaynak olarak planlanmaktadır. Bu noktada sosyal medyada TEOG ile ilgili olan kaynaklardan farkının detaylı tartışılması gerekmektedir ve sosyal medya kullanımı göz önünde bulundurulmamıştır.Projenin yöntemiyle ilgili eksiklikleri de özgün değerini olumsuz yönde etkilemektedir. Örneğin, anket ve ölçek kavramları karıştırılmıştır.	1,50
Önerilen projenin amacı, teknik bilimler ön lisans ve mühendislik lisans programlarında yer alan hidrolik-pnömatik, elektro-hidrolik, elektro-pnömatik ve mekatronik derslerinde kullanılmak üzere interaktif 3 boyutlu (İ3B) ders içerikleri geliştirmek, İ3B temelli sınıf ortamı oluşturmak, geliştirilen ölçme araçları ile hazırlanan ders içeriklerinin tutum ve başarı üzerindeki etkilerini araştırmaktır. Ancak araştırma problemleri net olarak ifade edilmemiştir. Proje önerisi kapsamında geliştirilmesi planlanan eğitim materyalinin öğrencilere zengin bir öğrenme ortamı sağlayacağı, problemleri çözmeye olumlu yönde katkıları olacağı beklenebilir. Buna rağmen, projede belirtilen birçok özellik kuramsal ve kavramsal temellerden yoksundur. Proje önerisinde kendini yenileme gücüne sahip bir öğretim modelinin oluşturulmasından söz edilmiştir, ancak bunun nasıl olacağı açıklanmamıştır. Projede iddia edilen öğrencinin konu alanı içinde olma etkisiyle öğrenebileceğine dönük sunulan argümanlar yeterli değildir.Söz konusu materyalin öğrencilerin öğrenme stillerine göre tasarlanacağı belirtilmiş ancak her bir öğrenme stiline göre ayrı yazılım mı oluşturulacak veya her bir öğrenme stiline göre yazılımda ne tür özellikler olacak belirli değildir. Projede yapılandırmacı yaklaşımın gerçekleştirileceği, öğretmenin ve öğrencinin rollerinin değişeceği vurgulanmıştır. Ancak bunların geliştirilen materyal ile nasıl gerçekleştirileceği konusunda kavramsal temeller ve çerçeve proje önerisinde ele alınmamıştır. Ayrıca, yenilik olarak belirtilmesine rağmen öğrencilerin aralarındaki işbirliğine dair bir açıklamaya rastlanmamıştır.	1,80
Proje kapsamında infertilite konusunda üniversite öğrencilerine yönelik çevrim içi psiko-eğitim programının geliştirilecek ve uygulanacak olması ile kültüre özgü ölçme araçlarının geliştirilecek olması yönlerinden projenin özgün değer taşıdığı düşünülmektedir. İnfertiliteyle ilişkili geliştirilen müdahaleler sadece konunun tıbbi yönünü değil aynı zamanda yakın ilişkinin yönetimi ve kişisel stres yönetimi becerileri gibi konunun psiko-sosyal yönünü de kapsar nitelik taşımaktadır. Bu anlamda söz konusu önerilen proje toplumda infertiliteyle ilişkili belirli konularda bilgi birikimini artırıcı ve geliştirici olacağı değerlendirilmiştir.Bununla birlikte, geliştirilecek olan psiko-eğitim programında kuramsal temeller ve uygulamalar arasındaki bağlantıların yeterince ortaya konmamasının projenin özgün değerini azalttığı düşünülmektedir.	3,60
"Proje önerisinin amacı, eğitim fakültelerinde yürütülmekte olan öğretmenlik uygulaması dersi için video portfolyo temelli uzman geribildirimi ve yansıtıcı öğretim uygulamalarının öğretmen adaylarının mesleki yeterliliklerinin gelişimi üzerindeki etkisini incelemek olarak belirtilmiştir. Proje önerisi mevcut bir probleme çözüm üretmesi açısından önemli bulunmuştur. Öğretmenlik uygulaması derslerinin öğretmen yeterliliklerini geliştirilmesi konusunda çok önemli olduğu bilinmektedir ve yapılan çalışmalarda bu derslerin etkili yürütülmediği vurgulanmıştır. Ancak literatürde öğretmenlik uygulaması dersi bağlamında kullanılan ve projede belirtilmeyen web tabanlı portfolyo oluşumu ile ilgili çalışmalar mevcuttur (Örneğin, Öner&Adadan, 2011; 2013). Bu çalışmaların projede sözü edilen video portfolyo temelli yapıya (çevrim içi paylaşım platformu, uygulama öğretmenlerinin geri bildirimde bulunabilmeleri, yansıtıcı öğretim uygulamaları, vs.) benzer bir yapıda olması çalışmanın özgün değerini düşürmektedir. Bununla birlikte, bu modelde görev alacak paydaşların öğretmenlik uygulamalarındaki yeterliklerinin neler olması gerektiği hususunun literatüre dayalı olarak ortaya konulamaması projenin özgünlüğünü sınırlandırmaktadır."	3,17
Proje önerisinin amacı, Milli Eğitim Bakanlığı (MEB) altında yapılandırılmış olan yaşam boyu öğrenme sisteminin erişim ve katılım açısından mevcut durumunu değerlendirmesi ve yaygın eğitim kurumlarında açılan kurslara katılan yetişkin öğrenenlerle ilgili bir profil oluşturmaktır. Bu araştırma ile Türkiye yaşam boyu öğrenme sisteminin merkezi bileşeni olan yetişkin eğitimi alanında hizmet sunumunun ve erişiminin artırılması, katılım sorunsalına nedenleri ile ilgili veri toplanacak ve yaşam boyu öğrenme sisteminin kurumsal altyapısının, öğrenme ortamları ve sunulan hizmetler açısından kapasitesinin değerlendirilmesi yapılacaktır. Bu yönüyle proje önerisi özgün bulunmuştur.Bununla birlikte, MEB bu konuda çeşitli istatistikler yayımlayarak mevcut durumu ortaya çıkarmaktadır. Bu yönüyle aynı veriler üzerinden gidilmesi halinde proje önerisinin nicel tarafı betimsel düzeyde kalma riski taşımaktadır. Ayrıca projenin nitel tarafında hangi verilerin nasıl toplanacağı ve nasıl analiz edileceği ayrıntılı bir şekilde ortaya konulmaması projenin özgünlüğünü zayıflatmaktadır.	3,40
Proje önerisinin temel amacı anababalara yönelik olarak MEB-HBÖ-GM öncülüğünde uygulanan Aile Eğitim Programı’nın (AEP 7-11 Yaş) çocukların ruhsal ve sosyal gelişimleri ile anababalık becerilerine olan etkisini ve bu etkinin kalıcılığını test etmektir. Ancak araştırmanın amacıyla deseni arasında tutarsızlık mevcuttur. Proje amacının nasıl gerçekleştirileceği program değerlendirme sürecine uygun olarak bir modelle ortaya konmamıştır. Ayrıca araştırmayla araştırmacıların kurguladıkları uygulamaların etkisi incelenebilecekken, Türkiye’de hâlihazırda uygulanan programın etkisini ortaya koymada yetersiz kalacaktır. Amaç, süreç ve yöntemdeki söz konusu bu eksiklikler proje önerisinin özgün değerini zayıflatmaktadır. 	1,83
Proje önerisinde “cebirsel kavramların öğrenimi ve öğretiminde kullanılmak üzere, öğrenme yörüngeleri ile bu yörüngelere dayalı öğretimlerin gerçekleştirebilmesi için öğretmenlere gereken pedagojik kavramları kazandıracak mesleki gelişim görevleri hazırlayarak” ortaokul matematik öğretmenlerinin profesyonel gelişimlerini sağlayacak bir web sitesi tasarlamak amaçlanmıştır. Proje önerisinde, ortaokul matematik öğretmenlerinin öğrenme yörüngelerini nasıl kullanabileceklerini anlatan bilgi ve örneklerin yer aldığı etkileşimli bir web sitesinin geliştirilmesi ve hazırlanan bu web sitesinin matematik öğretmenlerinin profesyonel gelişimlerinde meydana getirdiği değişimlerin araştırılması hedeflenmektedir. Öğretmenler için pek çok profesyonel gelişim etkinliği planlanmaktadır. Bunu e-öğrenme yöntemi ile yapmak yaygınlaşması adına olumlu bir adımdır.Önerilen çalışmanın kapsamı ve amacı özgün bir değere sahiptir. Cebir, öğrencilerin öğrenmekte ve öğretmenlerin de öğretmekte zorlandıkları bir konudur. Öğretme sürecinin öğrenme yörüngelerine dayandırılarak yapılandırılması amacı da çalışmanın önemini arttırmaktadır. Çalışma başarılı bir şekilde tamamlandığı takdirde, hem cebir alanına yönelik öğrenme yörüngelerinin oluşturulmuş olması, hem de bu öğrenme yörüngeleri temel alınarak hazırlanmış bir mesleki gelişim çalışmasının etkililiğinin test edilmiş olması açısından alan yazına katkı getirebilir. Ancak, araştırmanın kapsamının geniş tutulması (hem tüm ortaokul cebir konularına yönelik öğrenme yörüngelerini tanımlama, hem buradan hareketle öğretim materyalleri tasarlama, hem de bunların web ortamına aktarımı ve öğretmen kullanımının incelenmesi), her bir amacın nasıl gerçekleştirileceğine yönelik yeterli açıklamaların yer almaması, çalışmanın özgün değerini azaltan durumlardır. Ayrıca proje önerisinin ana odak noktası öğrenme yörüngelerine dayalı bir öğretim yaklaşımının değerlendirilmesi mi yoksa geliştirilen bir web sitesinin değerlendirilmesi mi olduğu açık değildir.Web sitesi burada aslında bir araç olarak karşımıza çıkmakta, dolayısıyla asıl odaklanmanın öğrenme yörüngeleri ve mesleki gelişim modeli üzerinde olması önemlidir. Öğrenme yörüngelerinin öğretmenlere aktarımı konusunda seçilen mesleki gelişim modeli varsa onun detayları yoksa bu konuda kabul edilen yaklaşımın gerekçeleri verilmemiştir. Ayrıca, cebir öğretim bilgisinin ne olduğu hakkında detaylı açıklamalar verilmemiştir. Projede öğrencilerin öğrenmesi önemli hususlardan biridir ve öneride öğrenci verileri dikkate alınmamıştır. Önceki panel raporunda belirtilen “…Bu süreçte öğrencilerin bu materyallerle etkileşimleri söz konusu değildir. Bu durum web sitesine konulacak içeriğin alanyazın temelli hazırlanacağını ve sınıf içi uygulamalardan beslenmediğini göstermektedir…” hususuna ilişkin kayda değer bir ilerleme görülmemiştir.Öğrenme yörüngeleriyle ilgili alanyazın detaylı olarak verilmiş, ancak belirlenen dört özelliğinin araştırmaya nasıl yansıtılacağı açıkça ifade edilmemiştir. 	3,50
Türkiye'de yükseköğretim kurumlarındaki hesap verebilirlik uygulamalarını ve akademik özgürlükleri tespit etmek ve bu kurumlarda akademik özgürlükleri koruyan yeni ve özgün bir hesap verebilirlik modeli oluşturmaktır. Ancak öneride bulunan ifadelerden de anlaşılacağı üzere ölçme araçları literatür taraması gibi bölümleri çoktan tamamlanmış bir doktora tez çalışması söz konusudur. Öneride doktora tezine ilave olarak nitel boyut eklenmeye çalışmış ancak nitel boyutun içi doldurulamamıştır. Bütün bu noktalardan bakıldığında önerinin özgün değerinin yetersiz olduğu değerlendirilmiştir.	1,00
Proje önerisinin amacı, okul öncesi dönemdeki çocukların sosyo-ahlaki muhakemesinin ve çevresel ahlaki muhakemesinin gelişiminde aile ve öğretmenlerin rolünü ve ayrıca çocukların sosyo-ahlaki muhakemesi ile çevresel ahlaki muhakemesi arasındaki ilişkiyi ortaya koymaktır. Proje önerisinde belirtilen, okul öncesi dönemde bulunan Türk çocuklarının sosyo-ahlaki gelişimleri üzerinde ebeveyn ve öğretmen rollerinin ortaya koyulması ve sosyo-ahlaki muhakeme gelişimlerinin ilişkisel olarak karma araştırma modeli ile incelenmesi proje önerisinin özgün değer olarak niteliğini artırmaktadır. Bununla birlikte Türk çocuklarında çevresel ve sosyo-ahlaki muhakeme gelişiminin ebeveyn ve öğretmen rolleri açısından incelenmesiyle Türk kültürünü yansıtan yeni bir modelin ortaya konulacak olması, ulusal düzeyde bu konuda var olan bulgu sınırlılığı dikkate alındığında proje önerisi özgün olarak değerlendirilmiştir. Ancak, proje konusunun literatürdeki öneminin, arka planının, yaşanan sorunların, eksikliklerin Türkiye’deki durumla ilişkilendirilerek açık ve net bir şekilde ortaya konulamaması, projenin özgün değerini sınırlandırmaktadır. 	4,00
"Cerrah adaylarının akciğer kanseri ameliyatlarına ilişkin yeterliklerini desteklemek amacıyla bir sanal gerçeklik simülatörü tasarlama, geliştirme, uygulama ve değerlendirme amacı taşıyan proje önerisi; belirlenen kazanımlara ilişkin senaryoları geliştirmeye ilişkin öğretim tasarımı, ameliyat ortamı ile etkileşimi sağlamak üzere el iskelet taraması teknolojisinin işe koşulması, cerrah adaylarının motor becerilerini desteklemeye ilişkin bir öğretim materyalinin hazırlanması, benzeşimin klinik yeterliklere katkısının belirlenmesi ve alışılmış eğitim yöntemleri ile farklılıklarının irdelenmesi gibi alt amaçlar içermektedir. Farklı alanlardaki cerrah adaylarına pratik olanağı sunması ve gereksinim duyulan bir alandaki cerrahi potansiyelin desteklenmesinin hedeflenmesi önemli bulunmuştur. Öte yandan, aşağıda tespit edilen eksiklikler önerinin özgün değerini ciddi oranda zayıflatmaktadır:Dokunma hissini ortaya çıkarabilecek dokunsal (haptic) cihaz yerine sanal gerçeklik gözlüğünün kullanılacak olmasının bu çalışmada nasıl bir olumlu sonuç sunabileceği detaylandırılmamıştır.Projenin özgün değeri, cerrahi eğitiminde sanal gerçekliğin kullanımına ilişkin mevcut alanyazın bağlamında irdelenmemiştir. Öneride ağırlıklı olarak onkoloji ve cerrahi yayınlarının yer aldığı kuramsal çerçevede öğretim tasarımına ilişkin güncel ve ampirik çalışmaya yer verilmediği gözlenmiştir.Metin içerisinde dünyada önerilen uygulamaya eşdeğer bir benzeşimin bulunmadığına dair iddiaların dayanaklandırılmadığı gözlenmektedir. Örneğin, kuramsal çerçevede de rastlanan Washington Üniversitesi’nden Traves Crabtree’nin geliştirdiği “Video-assisted thoracoscopic surgery (VATS)” ya da LVRS (lung volume reduction surgery) gibi uygulamaların mevcut öneriden farkı net bir biçimde tartışılmamıştır. Öneride kazandırılacak becerilerin listesine ilişkin yeterli bilgi verilmemektedir.İncelenen konularda karşılaşabilecek olası komplikasyonlara ilişkin senaryoların analizi ve tasarımına yönelik detaylı bilgi verilmemiştir.Proje önerisinin özgün değer bölümünde de ifade edildiği üzere “böyle bir çalışmanın daha önce yapılmamış olması” özgün değeri güçlendirmek için kullanılabilecek bir kanıt değildir. Önerilen farklı ve yeni yaklaşımın neden değerli olabileceğinin pedagojik kanıtlarla desteklenmediği görülmüştür."	2,50
Araştırmanın temel amacı, Türkiye’de yükseköğretime erişen lisans öğrencilerinin demografik, ekonomik, sosyal ve akademik profillerini ortaya koymaktır. Bu amaçla projede, 2015 yılında Lisans Yerleştirme Sınavı (LYS) sonuçlarına göre ilk 10.000’e giren öğrencilerin sosyo –ekonomik özellikleri ve üniversite tercihleri (üniversite, fakülte, bölüm tercihleri) taranacaktır. Araştırmada üniversite öğrencilerinin demografik özelliklerinin uluslararası karşılaştırmalara olanak sağlanacak şekilde betimlenecek olması özgün bulunmuştur. Ancak araştırmada çok geniş kapsamlı veri toplanması planlanmış olmakla birlikte bu verilerin eğitim politikalarının belirlenmesinde nasıl kullanılacağının açıklanmamış olması özgün değeri düşürmektedir.Ayrıca 2015 LYS sonuçlarına göre ilk 10.000’e giren öğrenciler üzerinden yapılması planlanan çalışmada elde edilecek sonuçların proje adında belirtildiği üzere bütün yükseköğretim öğrencilerine genellenemeyecek olması projenin özgün değerini zayıflatmaktadır. Araştırmada cevap aranan soruların çok genel nitelikte olması (örneğin, “demografik özellikleri” nasıldır gibi) yükseköğretim politikalarının iyileştirilmesi amacına hizmet edecek nitelikte değildir.Alanyazında bölge, üniversite, fakülte ve bölüm düzeyinde yapılan benzeri çalışmalardan farkı net olarak ortaya konulamamış olması da özgün değerini düşürmektedir.	2,20
Yapılandırmacılık yaklaşımının programlarda benimsenmesiyle problem temelli öğrenme stratejilerinin ve alternatif ölçme değerlendirme yöntemlerinin kullanıldığı ve bu etkinliklerin öğrencilerin başarısı ve problem çözme becerilerine etkisine yönelik birçok çalışma bulunmaktadır. Araştırmanın amaçları ve hedefleri net olarak belli değildir ( Problem temelli mi? Proje temelli mi? ) Lider öğretmen meslek gelişim modeli net olarak belli değildir. Problem temelli ve alternatif ölçme ve değerlendirme yöntemleri ile nasıl ilişkilendirildiği açık değildir. Problem çözme yeteneği, problem temelli öğrenme stratejileri birbirine karışmıştır. Bu çalışma ile alandaki hangi boşluğun doldurulacağı belirsizdir. Öneride kavram karmaşası bulunmaktadır, probleme dayalı öğrenme yaklaşımı ve problem çözme yöntemi birbirine karıştırılmış durumdadır. PTÖ eğitim literatüründe Proje Tabanlı Öğrenme anlamında kullanılırken, PDÖ Probleme Dayalı Öğrenme olarak kullanılmaktadır. Probleme dayalı öğrenme için zaman zaman yöntem, yaklaşım ve strateji kavramları kullanılmıştır. PDÖ yeterince açıklanmamış ve senaryo yazımı konusunda bir-iki yerde “öğretmenlerin yazacağı” ifade edilmişse de bununla ilgili bilgi verilmemiştir. Oysa ki PDÖ, çalışmanın temel öğretim yaklaşımıdır. Ayrıca PDÖ oturumlarının nasıl ve kimin tarafından yapılacağı açıklanmamıştır. PDÖ liderinin araştırmacılar mı öğretmenler mi olacağı açık değildir.Önerilen projede “Liderlik” ile diğer boyutlar arasındaki ilişkiler yeterince ortaya konulamamıştır. Sadece araştırmacının bir projesinden bahsedilmektedir. Bu nedenle projenin kuramsal olgunluğa erişmediği düşünülmektedir.Öğretmen liderliği, problem çözme ve ölçme-değerlendirme konuları geçmişten bu yana öğretmen eğitiminde önem verilen konulardır ve bu konularda yapılacak eğitimlerin öğretmenlerin mesleki gelişimlerine katkıda bulunması beklenen bir durumdur.  Bu nedenle bu projenin öğretmen eğitimiyle ilgili bilinenlere eklediği yeni bir bilgi bulunmamaktadır. Proje bu haliyle daha çok uygulamanın ağırlıkta olduğu bir hizmet içi eğitim projesidir. 	1,33
"Proje önerisinin temel amacı, 9. sınıf Fizik dersi Enerji konusundaki kavramlara ilişkin hazırlanan Podcastlerin (ses ve görüntülü eğitim materyali) bu sınıf düzeyindeki öğrencilerin akademik başarılarına ve bu uygulamayı kullanmaya yönelik algılarına etkisini araştırmaktır. Araştırma probleminde, podcastlerin lise öğrencilerinin sahip oldukları kavram yanılgılarının giderilmesi ve öğrenme güçlüklerinin önlenmesi konusundan kullanılabileceği belirtilmiştir. Ancak, çalışmada öğrencilerin sahip oldukları kavram yanılgılarının belirlenmesine ve giderilmesine yönelik bir tasarım yapılmamıştır; sadece akademik başarının arttırılması şeklinde bir planlama yapılmıştır. Bu tutarsızlık problem durumu, amaçlar ve uygulama süreci arasında gözlemlenmektedir. Proje önerisinde podcastler ile ilgili mevcut çalışmalar ışığında problem analizi yeterli düzeyde yapılmamıştır. Literatürde podcast kullanımının lise öğrencilerinin kavram yanılgılarının giderilmesinde nasıl bir etkisi olduğunu araştıran bir çalışmaya rastlanmadığı belirtilmiş, ancak podcastlerin eğitimde kullanımı konusunda yapılmış olan araştırmalar ve eksiklikleri hakkında yeterli bilgi verilmemiştir.Projenin öğrencilerin mevcut problemlerine sunacağı özgün katkılar açık değildir. Proje önerisinde podcastlerin ya da eğitim teknolojisi olarak dijital içeriklerin fizik öğretiminde veya genel olarak öğretimde kullanılması ile ilgili olan bir teorik çerçeve veya bir model sunulmamıştır. Örneğin, öğretim sürecine nasıl entegre edileceği, diğer eğitim teknolojilerinden farkı ve özgün yönleri açıklanmamıştır. Ayrıca geliştirilmesi düşünülen teknolojiyi yansıtacak örnek materyal sunulmamış olması önemli bir eksiklik olarak değerlendirilmiştir."	1,80
"Öneri kapsamında alanyazında kabul görmüş, ampirik çalışmalarla etkililiğine ilişkin çıkarımlar yapılan iki yaklaşımın yaratıcı bir biçimde sentezlenmesi hedeflenmekte; bu sentezin sonuçlarının da deneysel bir irdeleme ile ortaya konması öngörülmektedir. Bir önceki öneri metnine ilişkin değerlendirme raporunun bir kısmının dikkate alınarak sisteme eklenecek özelliklerin ve bu özelliklerin işe koşulmasına ilişkin ayrıntıların güçlendirilmesi önemli bir gelişmedir. Ancak, proje özgünlüğünde anahtar faktör olan zeki özelliklerin anlatıldığı bölümlerde; sistemin zeki olarak nitelenmesinin gerekçesi alanyazın desteğiyle açıklanmamış; bireyselleştirilmiş, uyarlanabilir ve zeki öğretim sistemleri arasındaki karakteristik farklılıklar yeterince irdelenerek projede hedeflenen sistemin hangi özellikleri taşıyacağı net olarak betimlenmemiştir. Projenin öğretim sistemini zekileştirmeye yönelik yapılan açıklamaların (örneğin, kişiselleştirme tercihlerinin belirlenmesi ve sistemin ona göre yönlendirme farklılıkları gibi) sınırlı olması projenin özgün katkısını belirsiz kılmaktadır.Önceki değerlendirme raporunda günümüz dijital yerlilerinin sahip oldukları sanılan bazı yeterlikleri aslında taşımayabileceklerine ilişkin önemli değerlendirmeler içeren bir kaynak önerilmiş (Kirschner & van Merrienboer, 2013); bu kaynağın yeterince dikkate alınmadığı, günümüz öğrencilerinin birlikte çalışabilen, güncel teknolojilerle bilgiye hızla ulaşabilen bireyler olduğuna dikkat çekildiği, öz düzenleyici öğrenme bağlamında önerilen eleştirel yaklaşımın yeni öneri metnine yansıtılmadığı görülmüştür. Konu ve kapsam bağlamında önemli görülen proje önerisinin öz düzenleyici öğrenme, motivasyon ve yetişkin öğrenmesine ilişkin kuramsal çerçevesinin sınırlı olduğu gözlemlenmiştir. Uzaktan eğitim, yetişkin öğrenmesi ve motivasyon bağlamında bir kuramsal çerçeve sunularak, bir öğrenciyi evde kendi kendine çalışmaya teşvik edebilmenin önündeki atipik (örneğin, kültüre özgü gibi) engeller tartışılmamış olup, proje önerisinin olası özgün katkılarıyla ilişkilendirilmemiştir. Böyle bir sistemin geliştirilmesi kısmen özgün bir katkı olarak düşünülebilir ancak sistemin işleyişi ve sistemin yönlendirmelerinin sınırlı olması bu potansiyeli zayıflatmaktadır. Örneğin, öğrencinin uzman olmak için ihtiyacı olmayan videoları veya önceden bildikleri konular ile ilgili videoları zorunlu olarak izlemesi ters-yüz sınıfların ve zeki öğretim sistemlerinin doğasına uymamaktadır. Anlatılan konuyu bilen öğrenci yani o konuda uzman olan öğrencinin tekrar o videoları izlemesi gerçekçi bulunmamıştır.Proje kapsamında oluşturulacak sistem üzerinde birden fazla öğretim teknolojisi/metodolojisi kullanılacağı görüldüğünden, deneysel sürecin sonunda elde edilmesi öngörülen farklılıkların hangi öğretim teknolojisi/metodoloji ile ilişkili olacağı net değildir."	1,75
Projenin amacı, konservatuar giriş sınavlarında jüriler tarafından yapılan müzik algısı değerlendirmelerinin hesaplamalı yöntemlerle incelenmesi, bu yolla objektif kriterlerin belirlenmesi ve jüriye raporlamalarında yardımcı olabilecek mekanizmaların geliştirilmesidir. İki amaç doğrultusunda da uygulamada ihtiyaç olduğu belirtilmiştir. Güzel sanatlara yönelik yapılan seçme sınavlarında puanlama yapacak olan jüri üyelerinin vermiş oldukları puanların tutarlılığına yönelik çalışmalar bulunmaktadır. Ancak, bu projede diğer çalışmalardan farklı olarak icra edilen bir becerinin elektronik yollarla analiz edilerek jüri puanlamaları ile karşılaştırılmasına bakılması, jüri üyelerinin verdikleri puanlamaların tutarlığının incelenmesi ve ses kayıtlarının elektronik yollarla analiz edilmesi bir fark yaratmaktadır. Özellikle jüri puanlamalarının subjektif hatalara açık olması, verilen puanların isabetliliğini önemli ölçüde etkileyebilmektedir. Objektif sayılabilecek bir yöntemle puanlama yapılması da bir yenilik olarak görülmektedir.  Proje önerisinde, seslerin analizinde kullanılacak yazılım programları geliştirmek hedeflenmektedir. Bu yönüyle konu özgündür. Bunun başarılması halinde, müzik algısı sınavlarının daha objektif ve hızlı yapılması gibi olumlu sonuçları olacaktır. Aynı zamanda farklı alanlarda kullanılan mühendislik teknolojilerinin kullanılması da disiplinler arası işbirliği ve araştırma olanaklarını ortaya çıkarmada etkili olabilir. 	4,33
"Projenin amacı, Motorlu Taşıtlar Sürücü Kursiyerleri Sınavının teorik (yazılı) bölümünü bilgisayar ortamında, bireye uyarlanmış test olarak geliştirmektir. Böylece, sürücü adaylarının yeterliklerinin daha az sayıda soruyla, geçerli ve güvenilir olarak ortaya koyulması planlanmaktadır. Projenin özellikle bu yönü ile özgün bir değere sahip olduğu belirtilebilir. Çünkü ülkemizde bu tür sınavların seçme amaçlı ve yeterlik belirleme amaçlı hiç bir sınavda kullanılmadığı görülmektedir. Dünyadaki uygulamalara bakıldığında ise özellikle bilgisayar teknolojisinin gelişmesiyle bu tür sınav uygulamalarına geçildiği görülmektedir. Bu sınav uygulaması ile her birey için çok daha az sayıda ve farklı türde sorular ile bireylerin trafik ile ilgili teorik bilgileri ölçülebilecektir. Ayrıca, geliştirilen test uygulama açısından da avantajlar getirecektir. Şöyle ki, sürücü adayları kendilerine uyan takvime göre sınav alabilecekler ve sonuçları daha kısa sürede öğrenebileceklerdir. Kağıt kalem uygulamaya kıyasla bilgisayar uygulaması, farklı formatta soru sorulmasına da fırsat sağlayacaktır. Madde tepki kuramından faydalanılarak geliştirilen bilgisayar ortamında bireye uyarlanmış sınavlar, ülkemizde sınırlı kullanılmaktadır. Eğer MTSKS'de sistem kullanılabilirse başka geniş ölçekli sınavlarda kullanılması için de örnek teşkil edecektir.Mevcut sınav sisteminin ölçemediği; ancak sürücü yeterlilikleri açısından önemli olabilecek risk alma davranışlarının ölçülebilecek olması ise başka bir faydadır. Böylelikle, daha geçerli, güvenilir ve kullanışlı bir sınav ile daha iyi ve doğru sürücü adaylarının ehliyetlendirilmesi, kazaların azalması bakımından toplumsal bir fayda sağlayabilir. Öte yandan, konu alanının darlığı ve dolayısıyla yeterli sorunun nasıl yazılacağı net değildir. Motorlu Taşıtlar Sınavında sorulan soruların ölçme kriterlerine göre daha kaliteli hale getirilmesi, önemli bir kazanım olacaktır. Bununla birlikte, BOBUT uygulamaları için Motorlu Taşıtlar Sınavı, amacı ve içeriği açısından en acil ve cazip sınav değildir. MTS'nin amacı, bir bilgi beceri uzantısında çok farklı düzeylerdeki bireyleri ayrıştırmak değil; yalnızca bir kesme noktası kullanarak sınavda başarılı olanla olmayanı ayrıştırmaktır. Adayların başarılı sürücü özelliklerini taşıyıp taşımadıklarının belirlenmesinin en önemli ayağı uygulamalı değerlendirmedir; dolayısıyla, MTS'nin farklı bilişsel beceri düzeylerini ölçme yoluyla derinleştirilmesi, başarılı sürücü adaylarını belirlemede yine de sınırlı başarıya ulaşacaktır."	3,83
"Proje önerisinde öğrenenlerin farklı bilgi türlerine dayalı öğrenmelerini sınayabileceği, kendilerine uygun dönütleri alabileceği bir değerlendirme sisteminin tasarlanması ve geliştirilmesi hedeflenmekte; kişiselleştirilmiş bir dönüt sistemi alt tasarım hedefi olarak belirtilmektedir. Bu hedef paralelinde dönüt türleri, dönütün taşıması gereken nitelikler ve alanyazında kabul görmüş kişiselleştirilmiş dönüt verme algoritmaları sunulmaktadır. Aynı öğrencilerin farklı öğrenme içeriklerinde farklı dönütlere ihtiyaç duyabilmesi durumundan hareketle özgün bir dönüt verme ve değerlendirme algoritması yaratmak hedeflenirken; bu hedefe ulaşmaya yönelik gerekli yöntemsel adımlar ve amaçlar ayrıntılı bir biçimde betimlenmemektedir. Önerinin konu, kapsam ve literatür özeti bölümü projenin özgün hedefini ortaya koymak açısından oldukça yetersizdir. Kuramsal dayanaklar ve önceki ampirik çalışmalar yeterince betimlenmediği, alanyazındaki boşluk ve çalışmanın getireceği atipik katkı tam olarak irdelenmediği için araştırmanın özgün değeri ortaya konamamıştır. E-öğrenme ortamlarında bireyselleştirme yaklaşımları ve bunların uygulamadaki yansımaları konusunda nasıl bir eksikliğin giderileceğine ve önerinin mevcut çalışmalar içerisindeki yeri açıklanmamıştır.Öneride “önceden tasarlanmamış” dönütlerin oluşturulmasını mümkün kılacak algoritmaların neler olduğu, oldukça yüzeysel bir biçimde anlatılmıştır.  Özellikle, çalışmaya farklı boyut kazandıracağı düşünülen “veri madenciliği” ve “öğrenme analitiği” yaklaşımlarının çalışmanın özgün değerine katkısı irdelenmemiştir. Dönüt alternatiflerinin belirlenmesi ve bunların tasarımına ilişkin ne tür bulgulara ulaşılmasının beklendiği net değildir. Geliştirilecek sistemin öğrenmeyi kolaylaştırıcı işlevi pedagojik anlamda dayanaklandırılmamıştır.Araştırma probleminin özgünlüğüne yönelik açıklamalar yeterli olmadığı gibi, araştırma yöntemindeki eksiklikler (kaç öğrenci ile, hangi iterasyonlarda, hangi periyotlarla uygulama yapılacağı ve hangi araştırma sorularına yanıt aranacağı, veri toplama araçlarının kapsamı ve detayları gibi) projenin yöntemden kaynaklanabilecek özgün değerini de ortadan kaldırmaktadır."	1,00
Çoklu göz izlemenin sınıf içinde kullanımına yönelik bir altyapı oluşturulması açısından dikkat çekici bir proje önerisidir. Öğretim teknolojisi çalışmalarında olumlu sonuçların ortaya çıkabilmesi için öğrenme süreçlerindeki eksikliklerin giderilmesine çözüm olabilecek bir teknolojik aracın sorgulanması yaklaşımı yerine, farklı alanlarda tercih edilen bir teknolojinin öğrenme ortamında da denenmesine yönelik bir ilerleyişin çalışmada benimsendiği gözlenmiştir. Proje önerisinin özgün değeriyle ilgili aşağıdaki sorunlar tespit edilmiştir:Öneride göz izleme ve çoklu göz izleme uygulamalarının önemi açıklanmasına rağmen sınıf içi etkileşimlerin anlaşılmasına yönelik ihtiyacın ortaya konulamadığı ve problem durumunun araştırmanın amacıyla ilişkilendirilmediği görülmektedir.Proje göz bakışlarının anlık paylaşımı üzerine yoğunlaşmıştır. Ancak öneride öğrencilerin göz bakışlarının başka öğrenciler tarafından görüntülenmesinin öğrencilerin kendi problem çözme stratejilerini değerlendirme açısından neden önemli varsayıldığı yeterince açıklanmamıştır.Proje önerisinde öğrenci-öğretmen etkileşimi vurgulanmasına rağmen aslında doğrudan öğrenci-içerik etkileşimlerinin öğretmen ile paylaşılması söz konusudur. Görüntü paylaşımlarının eş zamanlı olarak öğretmen tarafından görülmesinin öğrenci-öğretmen etkileşimine olası katkıları dayanaklandırılmamıştır. Öneride uzaktan eğitim programlarında yüz yüze etkileşimin öğrenmeye olan katkısının yazılı iletişime indirgendiği iddia edilmekte, güncel uzaktan öğretim uygulamalarının sunduğu yaratıcı etkileşim olanakları gözden kaçırılmaktadır: Uzaktan eğitimde işe koşulan yüz yüze iletişime yakın etkileşim olanaklarına ilişkin verilen örnek ise 2006 yılına ait bir çalışma ile desteklenmekte, günümüzde başvurulan zengin iletişim olanaklarının avantajları gözden kaçırılmaktadır. Bu bağlamda, araştırmada sunulan kuramsal çerçevenin güncel olmadığı ve proje önerisinde dile getirilen amaçlarla bağlantısının kopuk olduğu gözlemlenmektedir. Kuramsal çerçevede, sınıf-içi öğretim etkinliklerinde benzer ölçüm yöntemlerini ya da teknoloji ile öğrenmeyi işe koşan alanyazının dikkate alınmadığı görülmüştür. Ayrıca göz izleme ve göz hareketlerini üzerine çeken hareket ya da işaretleyicilerin öğrenme ortamında kullanılması konusunda ilgili alanyazına yeterince yer verilmemiştir. Eğitmenin anlatım materyali üzerindeki göz konumlarının öğrencilere, öğrencilerin materyal üzerindeki göz konumlarının eğitmene, öğrenci göz konumlarının da diğer öğrencilere aktarılarak verimli bir etkileşimin güçlendirilmesi hedeflenmiştir. Ancak bu yöntemlerin uzaktan eğitim sistemlerine uyarlanması bağlamında bir kopukluk yaşanması nedeniyle projenin olası özgün değeri azalmaktadır.	1,50
Kişilik özelliklerinden hareketle motivasyon kaynaklarının belirlenmek istenmesi, kişiselleştirilmiş bir motivasyon programının geliştirilmek istenmesi, böylece öğrencinin akademik başarısını artırma niyeti önemli görülmektedir. Ancak proje önerisinde motivasyon ve kişisel özelliklerle ilgili olduğu düşünülen çok sayıda kavram, değişken ve faktörün belli bir model çerçevesinde bütünleştirilmeksizin bir araya getirilmiş olması çalışmanın özgün değerini düşürmektedir. Ayrıca projenin kuramsal temelleri (Örneğin, motivasyon kaynakları) alanyazına dayalı olarak yeterince açıklanmamıştır. Motivasyon süreci ve motivasyon kaynaklarıyla ilgili kavramların uygun bir şekilde kullanılmamış olması, proje önerisindeki değişkenlerin motivasyonla ilişkisinin yeterince açıklanmamış olması, uygulanacak deneme modelinde öğrencilere dönük doğrudan herhangi bir faaliyetin planlanmamış olması ve yöntemsel eksiklikleri (Örneğin, 355 sorudan oluşan çok uzun ve yaş grubuna uygun olmayan veri toplama araçlarının ön test ve son test olarak nasıl uygulanacağı, bu araçları dolduracak kişilerin nasıl motive edileceğinin açıklanmamış olması vb.) projenin özgün değerini zayıflatmaktadır.	1,60
Projenin amaçları incelendiğinde yapılacak çalışmanın tamamen Türk kültürüne özgü bir çalışma olacağı belirtilmesine karşın aslında yapılan işin Walsh'ın geliştirmiş olduğu modelin Türk toplumunda test edilmesine yönelik hazırlandığı görülmektedir. Pek çok ülkede denenmiş bir modelin Türkiye’de test edilecek olması özgünlük açısından yeterli görülmemektedir. Ekolojik destek tarama listesi bağlamında ölçülmesi planlanan yapının kavramsal olarak yeterince temellendirilmediği gözlenmiştir. Bunun yanısıra, bir grup ölçme aracıyla değerlendirilmesi planlanan yoksul ailelere ilişkin risk ve koruyucu faktörlerin ölçme araçlarının ölçtükleri psikolojik yapılarla mantıksal ilişkilerinin yeterince kurulamadığı anlaşılmaktadır.	2,00
Projenin temel amacı, eğitim fakültelerine devam eden öğretmen adaylarına öğretmenlik uygulaması dersleri kapsamında rehberlik yapan, okul öncesi ve sınıf öğretmenlerinin uygulama öğretmenliğine ilişkin eğitim gereksinimlerinin belirlenmesi ve bu konudaki gereksinimlerin giderilmesine yönelik bir eğitim programının hazırlanmasıdır. Proje kapsamında Uygulama Öğretmenliği Eğitim Programının ve Uygulama Öğretmenliği Yeterlik Ölçeğinin geliştirilecek olması önemli bulunmuştur.Projede belirlenen en temel eksiklik uygulama öğretmeni eğitim programının içeriğinin, tasarımının ya da modelinin nasıl olacağının belirtilmemesidir. İlk aşamada ihtiyaç belirleneceği belirtilmiş ve “Belirlenen ihtiyaç doğrultusunda, eğitim programının amacı, kapsamı, öğretme-öğrenme süreci, değerlendirme anlayışı, süresi, yapısı (yüzyüze, online gibi) oluşturulacaktır.” ifadesi kullanılmış olmakla birlikte bu programın temel çerçevesinin belirtilmemesi özgün değeri düşürmektedir. Örneğin öğretmenlerin büyük bir çoğunluğunun bir eğitim gereksinimi oluştuğunda ve bu eğitimi online almaları istendiğinde böylesi bir web tabanlı tasarım nasıl oluşturulacağı açıklanmamıştır.Çalışmada sınıf öğretmenliği branşında görev yapan uygulama öğretmenlerine yönelik yapılmış bir çalışmanın olduğu belirtilmiştir. Tek fark olarak okul öncesi okul öncesi öğretmenliği branşı da kapsama alınmıştır ifadesi kullanılmıştır. Yapılacak olan yeni çalışmanın gerekçeleri ve yapılmış olan çalışmaya ek olarak ne katkı sağlayacağı belirtilmemiştir.Önceki panel raporunda belirtilen aşağıdaki hususlara ilişkin tatmin edici açıklamalar yapılmamıştır.“Proje önerisinde 2010 sonrasında yapılmış ulusal alanyazından 4 çalışmaya atıf yapılması ve uluslararası alanyazında ise hiçbir araştırmaya atıf yapılmamış olması çalışmanın özgün değerini azaltmaktadır. Yalın Uçar (2008) tarafından yapılan doktora tez çalışmasında sınıf öğretmenlerini kapsayan kısmı ile proje önerisinde belirtilen sınıf öğretmenlerine yönelik program geliştirme çalışmasının farklılık ve benzerlikleri yeterince ortaya konulmamıştır. ”Doktora tezinde belirtilen program geliştirme ile proje arasındaki ilişkiler ortaya konulmamıştır. Belirtilen doktora tezine ek olarak proje belirtilen amaç için nasıl bir farklılık yaratacağının belirtilmesi gerekir. Okul öncesi uygulama öğretmenlerinin çalışma kapsamına alınması tek başına projeyi özgün kılmaz.Özgün değer projenin olası çıktılarına yönelik olmalıdır. Bu konudaki açıklamalar yeterli değildir. 	2,00
"Projenin amacının yükseköğretimde İngilizce eğitimine yönelik yeni bir e-öğrenme ""modeli"" geliştirmekten ziyade web tabanlı bir ""öğretim/ders içeriği"" tasarlamak ve uygulamak olduğu anlaşılmaktadır. Bir model geliştirmeyi hedefleyen ilk proje önerisinde yapılan değişiklikler, proje kapsamında model geliştirmekten vazgeçildiğini ve bir içerik geliştirme önerisine dönüştüğünü göstermektedir. Ancak bu durum da projeye özgün bir değer katmamaktadır. Proje önerisinin mevcut şekliyle, üniversitelerin uzaktan eğitim programlarında hali hazırda uygulanmakta olan web tabanlı İngilizce öğretim ortamları/içerikleri, bireysel İngilizce ders yazılımları ve İnternet üzerindeki (Youtube, TRT Okul, YÖKDİL, Sosyal Medya vb.) mevcut İngilizce öğretim materyal ve etkinliklerinden nasıl farklı bir katkı sağlayacağı açık değildir.Proje önerisinde Moodle ve Adobe Connect kullanılacağı ifade edilmektedir. Bu ortamlar teknik alt yapılar olup, öğretim içeriğinin geliştirilmesine rehberlik edecek pedagojik yaklaşım ve ilkelerle ilişkilendirilmemiştir. İçerik geliştirme süreçlerinde kullanılacağı belirtilen ADDIE modeli bir içerik geliştirme veya web uygulaması geliştirme yaklaşımı olmayıp, öğretim tasarımı modelidir. Bu çalışmanın özgünlüğünü artıracak olan öğretim tasarımı ve pedagojik kazanımlar proje önerisinde vurgulanmamaktadır. Proje önerisinde uzaktan öğretim uygulaması ile “öğretim kadrosunun” iş yükünün azalacağı ve yayın üretiminin artacağı belirtilmektedir. Yükseköğretim kurumlarında yabancı dil derslerinin genellikle okutman/öğretim görevlileri tarafından verildiği ve bu personelin temel görevinin de ""öğretim"" yapmak olduğu düşünüldüğünde; projenin, öğretim üyelerinin iş yükünü azaltıp yayın üretimini artırma iddiası bilimsel bulgulara dayanmamaktadır. Uzaktan öğretim uygulamalarının öneride ifade edildiği gibi harmanlanmış yöntemle kullanımının öğretim elemanlarının iş yükünü azaltmadığı, aksine iş yükünü arttırabileceğine yönelik alanyazında bulgular bulunmaktadır.Geliştirilecek öğretim içeriğinin dayandığı sosyal-yapılandırmacılığın ve EIL paradigmasının öğretim sürecinde nasıl işe koşulacağı detaylandırılmamıştır. Bu yaklaşımların nosyonları ve öğretime yönelik çıkarımları ""kuramsal"" olarak tartışılmış, ancak geliştirilecek içerikte nasıl bir öğretim çatısı/desteği (scaffolding) sunacağı somut/uygulamaya yönelik öğretim etkinlikleri olarak açıklanmamıştır. Bunun yerine, multimedya araçlarının (ses, video vb.) ve Moodle öğretim yönetim sisteminin (ÖYS) sunduğu etkinlik araçlarının (video konferans, yazılı sohbet vb.) sosyal yapılandırmacı yaklaşımı nasıl desteklediğine ""genel olarak"" yer verilmiştir. Yukarıda belirtilen açıklamalar nedeniyle proje önerisinin özgün değerinin yeterince ortaya konulamadığı düşünülmektedir. "	1,00
"En temel beceri ve özellikleri ölçen ölçme araçlarının normlandırılarak dilimize ve kültürümüze kazandırılması önemlidir. Ancak, bu kadar emek ve kaynak gerektiren bir çalışma öncesi, yaratıcılığı ölçen başka dil ve kültürler için geliştirilmiş ölçeklerin ölçme özellikleri (geçerlik, güvenirlik, vb.) açısından ve kültürümüze yakınlığı / uygunluğu açısından karşılaştırılması ve amaca hizmet edecek en iyisinin seçilmesi önem arz etmektedir. Böyle bir karşılaştırma  öneride yapılmamıştır. Ölçeğin orijinalinin dört alt ölçeğinden yalnızca birine dair örnek madde öneri dosyasına eklenmiştir. Diğer üç alt ölçekten en azından örnek madde / soruların öneriye konulmaması veya tanımlanmaması da ayrı bir eksikliktir. Ölçeğin orijinalini geliştiren kişi(ler)in bu adaptasyonu onayladıklarına dair belge ile ilgili ""Ölçeğin orijinalini geliştiren kişi(ler)in adaptasyonu onayladıklarına dair belge ve özel/yasal izin belgesi dosya sunumunda teslim edilecektir."" ifadesi kullanılmaktadır. Bu belgenin bu öneri dosyasına neden eklenmediği açıklanmamıştır. Daha önceki proje başvurusunda iletilen önerilerin çoğunun dikkate alınmadığı gözlenmektedir. Örneğin, ölçeğin orijinali hakkında yine yeterli bilgi sağlanmamıştır. Ölçeğin başka kültürlerde kullanılıp kullanılmadığı belli değildir. Ölçeği diğer yaratıcılık ölçeklerinden farklı kılan noktalar belirtilmemiştir. Araştırmacılar tarafından sağlanan alan yazın daha çok yaratıcılığın önemi ve etkilendiği faktörler üzerinde odaklanmış, ölçeğin kullanımı ile ilgili bilgi sağlamamıştır. Alan yazın taramasına bakıldığında bu ölçeğin 2007 yılında geliştirildiği görülmüştür. Geçen 8 yılda, bu ölçek kullanılarak yapılan araştırmalara öneride yer verilmediği görülmüştür. Ölçeği araştırdığımızda, yurtdışında ücretli olarak kullanıldığı görülmektedir. Ülkemizde kullanılmasına veya ücretsiz kullanılmasına izin verilip verilmeyeceği bilinmemektedir. Projenin amaçlarından biri yaşa göre normların oluşturulması olduğu belirtilmiştir. Ancak orijinalinde bunun nasıl yapıldığı belirtilmemiştir. Literatürde cinsiyet, yaş değişkenlerine dair farklılıkları gösteren araştırmalar da sunulmamıştır."	1,50
Önerilen projede 5 yaş grubu çocukların sahip oldukları dil, erken okuryazarlık ve bilişsel becerileri ile okuma başarıları arasındaki ilişkilerin çok değişkenli yapıda modellenmesi, bu model üzerinden hareketle, söz konusu özellikler arasındaki ilişkilerin ve yordayıcılıkların incelenmesi ve çocukların gelişimlerinin boylamsal olarak izlenmesi ve değerlendirilmesi amaçlanmıştır. Proje konusu, yurt dışında çok sayıda çalışmada boylamsal olarak incelenmiştir. Ülkemizdeki eğitim uygulamalarına bu çalışmaların sonuçları yön vermektedir. Ancak ülkemizde yapılan sınırlı sayıdaki çalışmada diğer ülkelerde yapılan çalışmaların sonuçlarından farklı sonuçlar elde edilmektedir. Bulgulardaki farklılıkların çeşitli dilsel ve kültürel farklılıklar ile ilişkili olduğu düşünüldüğünde, Türk çocukları ile yapılacak boylamsal çalışmalara ihtiyaç olduğu görülmektedir. Ayrıca, ülkemizde yapılmış olan çalışmalarda Türk çocuklarının dil, erken okuryazarlık ve bilişsel alanlardaki gelişimsel özellikleri ile beceri düzeylerinin okuma becerileri üzerindeki etkilerine ilişkin çelişkili sonuçların olması daha kapsamlı çalışmalara ihtiyaç olduğunu işaret etmektedir.  Alanyazındaki tüm bu eksiklikler göz önünde bulundurulduğunda, önerilen projenin ülkemizdeki ihtiyacı giderebileceği düşünülmektedir. Ayrıca, araştırma bulgularının okuma güçlüğü olan çocuklara yönelik bir erken müdahale programının oluşturulmasına katkı sağlayacağı düşünüldüğünden, özgün bulunmuştur. 	4,00
Projede, öğrencilerin problem çözme becerilerini geliştirebilecek oyun tabanlı uyarlanabilir bir zeki öğretim sistemini tasarlamak, uygulamak ve değerlendirmek hedeflenmektedir. Proje sürecinde öğrencilerin 9. sınıf matematik dersi konularından “Denklem ve Eşitsizliklerle İlgili Uygulamalar” konusu ile ilgili kendi bilgilerini yapılandırabilmelerini sağlamaya yardımcı bir sistemin geliştirilmesi planlanmaktadır. Öğrencilerin yapay zeka tabanlı bir oyun ortamı içerisinde görsel ve hareketli öğeleri kullanarak matematiksel problemler oluşturabilmelerine imkan verilmesi ve bu yolla bireysel öğretimin etkinliğinin arttırılmasının hedeflenmesi özgün bulunmuştur.Matematik öğretimi konusunda geliştirilmiş pek çok yazılım ve site vardır. Bu proje temelinde kuramsal temelleri açısından güçlü ve zeki bir yapıda tasarlanması bakımından son derece özgündür. Son yıllarda bireyselleştirilmiş öğrenme ve öğretme çok önem kazanmıştır. Teknoloji bu noktada herkesin kendi seviyesine uygun çözümler üretebilmektedir. Sunulan proje bu özgün çözümlerin üretilmesi ve paylaşılması konusunda önemli bir adımdır.Oyun tabanlı uyarlanabilir zeki öğretim sistemleri (OTUZÖS) ile uyarlanabilir zeki öğretim sistemlerinin (UZÖS)’nin entegrasyonu ile öğretim modelinin geliştirilmesi için konan hedef, hedefe ulaşma çalışmaları ve yaklaşımları, ulaşılacak sistemin kendisi özgün değer olarak ifade edilebilir.Öneri özgün değer yönünden önemli ölçüde yeterli görülmekle birlikte problem çözme süreçleri ile zeki öğretim sistemi mantığı dikkate alındığında bazı hususlarda çelişkili ya da net olmayan durumların varlığı görülmektedir. Araştırmacıların ayrıntılı bir şekilde yapmış oldukları alanyazın çalışmasının büyük bir bölümü zeki öğretim sistemlerinin detaylarından oluşmaktadır. Ancak, proje önerisinin temel amacı öğrencilerin matematik problemlerini çözme becerilerinin geliştirilmesi olduğuna göre problem çözme süreci gelişimi konusunda alanyazının desteklenmesi konunun tam olarak anlaşılmasını sağlayacaktır. 	4,50
Proje önerisinde çocuk üniversitesi uygulamalarının çocukların bilişsel, sosyal ve akademik becerileri üzerindeki etkisinin incelenmesinin amaçlanması olumlu bulunmuştur. Ancak öneride kuramsal çerçeveden yeterince söz edilmemiştir. Çocukların bilişsel, sosyal ve akademik becerileri üzerindeki etkisi araştırılacak olan eğitim programlarının kavramsal ve kuramsal temellerinin yapılandırılmamış olması projenin özgün değerini azaltmaktadır. Projede başta dezavantajlı kesim olmak üzere toplumun tüm sosyal kesimlerindeki çocuklara bazı becerilerin kazandırılması öngörülmekle birlikte, dezavantajlı gruplara projede yer verilmemiştir. Ayrıca öneride “Oluşturulacak olan Çocuk Üniversitesi çalışmalarına dair uygulama protokolü ve materyaller, alanda çalışan psikologlar, eğitimciler, danışmanlar, sosyal hizmet uzmanları olmak üzere çok sayıda uygulamacıya yol gösterici olacaktır.” şeklinde bir ifade yer almaktadır. Proje metninde eğitim terminolojisinin uygun bir biçimde kullanılmamış olması (örneğin, 5. sınıf öğrencileri için “sınıf öğretmeni” kavramının kullanılmış olması gibi) eğitimcilerin yararlanacağı belirtilen proje çıktılarının (geliştirilecek materyallerin) niteliğini tartışmalı hale getirmektedir.Bu yönleriyle önerinin bilime/teknolojiye metodolojik/kuramsal/kavramsal olarak hangi yönden özgün katkı sunacağı açık değildir.	2,20
"Bu projenin amacı işitme engelli öğrencilerin bireysel farklılıklarına ve müfredat kazanımlarına uygun olarak öğretmenlerin, animasyonlarla zenginleştirilmiş öğrenme materyalleri geliştirmelerine olanak verecek bir sistemin geliştirilmesidir. Öneri, öğretmenlerin teknolojiden yararlanarak etkili öğretim materyali geliştirmelerine hizmet edecek bir projedir. Araştırmanın amaçları ve alan yazın incelemesi de bu doğrultuda yapılmıştır. Ancak öğretmenin teknolojiden yararlanarak materyal hazırlama becerisine sahip olması öğrencilerde meydana gelecek davranış değişikliklerinin arzu edilen şekilde gerçekleşmesini sağlamada tek başına yeterli bir unsur değildir. Bu anlamda projenin amaç, konu, kapsam ve literatür kısmı sadece öğretmenin materyal hazırlamasının ne kadar önemli olduğu ve teknoloji aracılığıyla hazırlanan materyallere vurgu yapılarak oluşturulmuştur. Projede önerilen çevrimiçi programın geliştirilmesi alana yapılacak önemli bir katkıdır. Ancak bu programın hazırlanması ve öğretmenlerin kullanmasının öneminden çok işitme engelli çocuklarda meydana gelecek değişimlerin onları bağımsız yaşama hazırlaması gerektiği ve öğrencilerde meydana gelen değişimlere vurgu yapılarak oluşturulmalı ve alan yazında yer alan araştırmalarla desteklenmelidir. Araştırma amaçlarının bu doğrultuda gözden geçirilerek tekrar oluşturulması gerekmektedir. Ayrıca programın içeriğinde “Özel Eğitim Rehabilitasyon Destek Programı” doğrultusunda içeriğinin hazırlanacağı belirtilmiş ancak içeriğe ilişkin özetleyici bir bilgi sunulmamıştır. Bu içeriğin tamamına ilişkin bir bilgi kütüphanesi mi oluşturulacak, içerikte bir sınırlama yapılacak mı, gibi soruların yanıtı projede belirgin değildir. Oluşturulacak kütüphanenin içereceği kategori ve alt kategoriler, nesne sayısı, nesnelerin hangi kriterlere göre belirleneceği, zengin kütüphane içeriği ile ne kastedildiği konuları belirtilmemiştir. Bu noktalar araştırmanın özgün değerini olumsuz yönde etkilemektedir.    Öneride mevcut çevrimiçi animasyon hazırlama programlarının çeşitli özellikleri karşılaştırılarak bu platformların çeşitli eksik yönlerinin özellikle Türk kültürüne hitap etmediği belirtilmiş, geliştirilecek olan yazılımın özellikle işitme engelli öğrenciler için eğitici animasyon hazırlamada kullanılabileceği iddia edilmiştir. Bununla birlikte eksiklik olarak belirtilen hususların gerekliliğinin tartışılmadığı görülmektedir. Var olan animasyon geliştirme programlarının işitme engellilerin eğitimi için materyal hazırlamada neden kullanılamayacağı; işitme engelliler için eğitsel animasyon hazırlama yazılımda ne tür özelliklerin bulunması gerektiği; kullanım kolaylığının mevcut programlardan nasıl farklılaştırılacağı ve kullanım kolaylığının geliştirilecek yazılımda nasıl sağlanacağı tartışılmamıştır. Öneride, proje ekibinin daha önce yürütmüş oldukları çalışmalarının sonuçlarının bu projenin oluşturulmasındaki etkisine değinilmemiştir. "	2,00
Zihinsel engelli öğrencilere sosyal beceri öğretimi ile davranış sorunlarını azaltmaya odaklanan bu projenin, alanyazındaki diğer çalışmalardan ayrılan en güçlü yanının, yapılacak uygulamalar sırasında müziksel aktivitelerin kullanılması olduğu belirtilmektedir. Fakat günümüzde gerek ulusal gerekse de uluslararası alanyazında zihinsel engelli öğrencilere sosyal beceri öğretimine yönelik pek çok araştırmanın varlığı önerilen projenin özgün değeri açısından ciddi soru işaretleri yaratmaktadır. İlgili alanyazında, sosyal becerilerin öğretiminde bireyselleştirilmeye vurgu yapılırken, öneride farklı yaş grupları bir arada düşünülerek modül geliştirilmesi alanyazınla örtüşmemektedir. Bu yönüyle bakıldığında sosyal beceri öğretimine ilişkin alanyazında ciddi bir boşluk olmadığı ve önerilen projenin ise sadece müziksel etkinlerle yapılan sosyal beceri öğretimi konusundaki boşluğu doldurabileceği ve alana çok sınırlı bir etkisi olabileceği düşünülmektedir. Ayrıca projeye ilişkin bir önceki panel raporunda önerilen modülün temel ögelerine (hedefler, içerik, öğrenme-öğretme yaşantıları ve değerlendirme) ilişkin açıklamaların yetersiz olduğu bildirilmiş fakat mevcut başvuruda yine hangi becerilerin hangi müziksel aktivite ile ilişkili olduğu ya da bir başka deyişle hangi müziksel aktivitelerin hangi sosyal becerilerin öğretiminde daha ön planda olacağına ilişkin açıklamaların yetersiz olduğu görülmektedir. Önerilen projeye bu haliyle bakıldığında, katılımcılara müzik eğitimi verileceği ve sonuçta birtakım sosyal becerilerinde ve davranış sorunlarında ilerleme kaydedileceğinin beklendiği düşünülmektedir. Fakat daha önce de belirtildiği gibi alanyazında bu konuda yapılan çalışmalar yapılacak sistematik eğitimler sonucunda zihinsel engelli öğrencilerin sosyal becerileri ile davranış sorunlarında ilerlemeler olacağını zaten açıkça vurgulamaktadırlar. Sunulan araştırmalar arasında zihinsel yetersizliği olan öğrencilere yönelik sosyal beceri kazandırma üzerinde müzik uygulamalarının etkisinin test edildiği ve etkili olduğu bildirilen tek bir araştırma bulunmaktadır (Çadır, 2008). Bu araştırma ise yüksek lisans tezi olup, tek denekli deneysel desenli bir araştırma modeli ile yürütülmüştür. Dolayısıyla bu sınırlılıklar, müzik aktivitelerinin sosyal beceri kazandırma ve olumlu davranışsal destek sunma konusunda kuramsal bir çerçeve oluşturmada yeterli değildir. Bu yönüyle düşünüldüğünde önerilen projede özellikle müziksel aktivitelerden hangilerinin hangi sosyal becerilerin öğretimi üzerinde nasıl etkili olacağının ve neden aktivite ve beceriler arasında bu şekilde bir eşleşmenin yapıldığına ilişkin bilgilerin açıkça belirtilmediği görülmektedir.	1,40
"Güvenli okul konusunda yapılması planlanan bu çalışma K.K.T.C’de eğitim kalitesinin iyileştirilmesine katkı sağlama potansiyeli ve okul güvenliğinin K-12 bütünlüğü içerisinde ele alınması bakımından önemli bulunmuştur.  Bununla birlikte, özgün değer başlığı altında yer alan ""Okul idaresinin otoritesinin artırılması ile eğitim ve öğretim aksaklıkları ortadan kalkmaya başlar"" ifadesi okul güvenliği çok sınırlı çerçevede ele alındığını, kavramın yeterince anlaşılmadığını göstermekte ve projenin özgün değerini sınırlandırmaktadır. Okul ve çevre güvenliği, toplum güvenliği, aile güvenliği boyutlarının güçlendirilerek, okulların yönetim yapısının güçlendirileceğinin ifade edilmesi de bu düşünceyi destekler niteliktedir. Proje başlığında bir model oluşturulacağı ifade edilmesine rağmen öneride bir model ortaya konmamış olması özgün değeri azaltmaktadır. Ayrıca, araştırma sonuçlarının okul iklimi literatürüne katkısının ne olacağı, farklı bir bakış açısı sunup sunmayacağı belirtilmemiştir."	2,20
Proje önerisinin anababalık stresine müdahale ederek çocukların davranış problemlerini azaltma amacı özgün bulunmuştur. Ancak, aşağıda belirtilen hususlar proje önerisinin özgün değerini zayıflatmaktadır:Proje önerisinde bu çalışmanın anababalık stresi ve bunun azaltılmasına yönelik ilk çalışma olduğu ve dolayısıyla özgün olduğu belirtilmesine karşın, literatürde, aralarında proje ekibinden araştırmacıların da bulunduğu yazarlar tarafından 2015 ve 2016 yıllarında yayınlanmış iki çalışma (“Akılcı Duygusal Aile Eğitim Programının Anne Babaların Akılcı Olmayan İnançlarına Ve Anne Babalık Streslerine Etkisi” ve “Anne Baba Stres Ölçeği’nin Türkçe’ ye Uyarlaması: Geçerlik ve Güvenirlik Çalışması”) bulunmaktadır. Önerinin mevcut çalışmalardan farkı açıklanmamıştır. Anababalık stresini azaltmaya yönelik 7 oturumdan oluşan bir programın daha önce geliştirilmiş olduğu proje önerisinin literatür özeti kısmından anlaşılmaktadır. Dolayısıyla, bu proje kapsamında geliştirilmesi planlanan müdahale programı öneride belirtildiği gibi bu amaçla geliştirilen ilk program olmayacaktır. Ek olarak, geliştirilmesi planlanan programın mevcut programdan farkının açıklanmaması da önerinin özgün değerini sınırlandırmaktadır. Proje önerisinde, başlıkta geçen “Annebabaların stres kaynaklarının belirlenmesi…” ifadesi ile metinde geçen “Anababalık stresi” kavramları aynı olguya işaret etmemektedir. Oysa öneride bu iki kavramın yer yer birbirinin yerine kullanılmış olması kavramsal bir karışıklığa yol açmaktadır.	1,75
Proje önerisinde, son derece başarılı (orta-lise ) eğitim geçmişi olan öğrencilerin ülkemizin en yüksek puanla öğrenci alan İngilizce eğitim veren köklü üniversitelere gittiklerinde, gerek bilişsel dil becerilerinin gelişimi, gerekse bilimsel alan bilgi ve becerilerinin kazanımı açısından lisans eğitimlerinin verimli geçmediği vurgulanmaktadır.  En temel problemlerden biri olarak da İngilizce eğitim veren öğretim üyelerinin sadece ders konusuna odaklandıkları ve öğrencilerin İngilizce ile ilgili yaşadıkları sorunlara neredeyse hiç katkıda bulunmadıkları gösterilmiştir. Buna çözüm olarak Bütünleştirilmiş İçerik ve Dil Eğitimi (BİDE- Content and Language Integrated Learning-CLIL) önerilmektedir. Alan derslerini İngilizce veren öğretim elemanların aynı zamanda yabancı dil öğretimi konusunda da uzmanlık kazanmaları beklenmektedir.Projenin amacı, eğitim dili İngilizce olan yükseköğrenim kurumlarında İngilizcenin bütünleşik olarak eğitim ve öğretimi için bir öğrenme modeli sunmaktır. Daha önce üzerinde fazla durulan, kapsamlı araştırma yapılan bir alan olmadığı dikkate alındığında proje önerisinin özgün değerinin olduğu düşünülmektedir. Ancak, aşağıdaki kısıtlar proje önerisinin özgün değerini düşürmektedir: Alanyazında kullanılan “immersion” kavramının “kaynaştırma” olarak çevrilmesi kavramsal olarak sorun oluşturmaktadır. Sorunun tespitinde British Council (2015) `ın Türkiye bağlamında gerçekleştirdiği “Türkiye’de Yükseköğretim Kurumlarında İngilizce Eğitimi” konulu çalışma öne çıkarılmaktadır. Son derece güncel ve kapsamlı olan 125 sayfalık bu raporda bahsedilen konu etki analizinde tek bir cümleyle yer almaktadır. Dolayısıyla, söz konusu çalışma araştırma önerisine dayanak oluşturma konusunda zayıf kalmaktadır ve araştırma önerisi sağlam bir kavramsal arka plan sunmamaktadır.Metin içinde atıf yapılan bazı kaynaklar kaynakçada yer almadığı gibi kaynakçada yer alan bazı kaynaklar da metin içinde yer almamaktadır. Bu tespitler alanyazına dayalı olarak araştırma önerisinin gerekçeleri ve kavramsal çerçevesinde yetersizlikler olduğuna işaret etmektedir.Proje önerisinin İngilizce özetinde “sonuçların genellenebilir olmadığı” ifadesi yer alırken aynı ifadenin Türkçe özette yer almadığı görülmüştür. Proje önerisinin araştırmanın örneklemi dışında kalan yükseköğretim kurumları için de “çözüm üretme ve model oluşturma” hedefi dikkate alındığında, sonuçların genellenebilir olmaması özgün değer açısından önemli bir kısıt oluşturmaktadır. Araştırmanın kurgusunda öğrencilerin yabancı dil probleminin yükseköğretim programının alan derslerinin öğretim elemanları tarafından çözülmesini beklemek yeterli bir kavramsal çerçeve ve ampirik bilgi de sunulmadığı dikkate alındığında gerçekçi görülmemektedir..	3,00
"Proje önerisinde öğrenen ve öğrenme/değerlendirme görevlerinin niteliğine dayalı bir dönüt strateji/algoritması geliştirilerek bireyselleştirilmiş bir dönüt sistemi tasarımı ve geliştirilmesi amaçlanmıştır. Bu nedenle araştırmanın önemli olduğu ve var olan çalışmalardan öğrencilerin farklı öğrenme içeriklerinde farklı dönütlere ihtiyaç duyabilmesi açısından bu ihtiyaca cevap verebilecek niteliğe sahip olabilir. Önceki hali ve değişiklik bildirim formu incelendiğinde, proje önerisinde revizyonlar ve köklü değişiklikler yapıldığı görülmektedir. Araştırmada önceden bir başlangıç algoritmasının hipotez olarak sunulması ve bunun test edilmesi varken yeni öneride algoritma geliştirme sürecinin eklendiği görülmektedir. Proje önerisinde AHP isimli algoritmadan yararlanılacağı belirtilmiştir. Ön bilgi ve öğrenme görevine en uygun dönüt türünün belirleneceği bir analiz yapısı oluşturulmuştur. Bilgisayar destekli değerlendirmelerin potansiyeli ve dönütlerin bireyselleştirilmesinin önemi ilgili alanyazınla ilişkilendirilerek ortaya konulmuştur. Mevcut bireyselleştirilmiş dönüt yaklaşımları ve proje önerisinin bundan farkı açıkça ortaya konulmuştur. Proje kapsamında bireyselleştirilmiş bir dönüt sisteminin tasarlanması ve geliştirilmesine odaklanan çalışma gerek ele aldığı konu gerekse uygulanması planlanan yöntemler bakımından önerinin özgünlüğünü artırmaktadır. Bu anlamda, Türkiye'de öncü çalışma olma potansiyelini taşımaktadır.Buna karşın; alanyazında, geliştirilecek sistemin yenilik perspektifinden ziyade eleştirel bir bakış açısıyla kuramsal olarak detaylı ve derinlemesine incelenip e-öğrenme ortamını bütüncül olarak ele alan ve sistemin bu bütünlükte hangi boşluğu nasıl dolduracağına ilişkin yeterli açıklamalar bulunmamaktadır. Projede (özet bölümünde) eğitsel veri madenciliği ve öğrenme analitiği ilkelerinden yararlanılacağı belirtilirken projenin genel çerçevesinde bu ilkelerin nasıl ve hangi kapsamda işe koşulduğu yeterince belirtilmemiştir. Ayrıca bireyselleştirme algoritmalarında ele alınan değişkenlerin sadece ön bilgi ve görev türüyle sınırlandırılmış olması önerinin özgün değerini zayıflatmaktadır. Projenin özgün değeri, e-öğrenme ortamlarındaki çalışmaların yoğunlaştığı ve geçiş gösterdiği çalışma konuları üzerinden açıklanmıştır. Bu anlamda projenin özgün değerinin projede ulaşılması hedeflenen amaçlar göz önünde bulundurulduğunda sınırlı kaldığı görülmektedir. Ayrıca, projenin özgün değerinin genel olarak yaygın etki açısından ele alındığı görülmektedir. Bu durum, projenin özgün değerini sınırlandırmaktadır."	3,67
Proje önerisinin temel amacı, ilköğretim ve ortaöğretim öğrencilerine yönelik liderlik eğitimi programı geliştirilmesi ve ilköğretim/ortaöğretim okullarında uygulanarak öğrencilerin liderlik becerilerine etkisinin test edilmesidir. Buna bağlı olarak projede, geliştirilecek eğitim programının uygulamaya taşınması için öğretmen adaylarına sunulacak bir ders içeriği oluşturulması ve öğretmenlere yönelik hizmet-içi eğitim içerikleri hazırlanması amaçlanmaktadır. İlköğretim ve ortaöğretim kurumlarında öğrenci liderliğinin uygulamaya geçirilmesi, öğretmen adaylarının ve mevcut öğretmenlerin bu alanda yetiştirilmesine yönelik hazırlıklar içermesi bakımından proje özgün değere sahiptir. Ancak hazırlanacak olan liderlik eğitim programının MEB’e bağlı okullar ve öğretmen yetiştirme kurumlarında verilecek bir ders biçiminde tasarlanması alandaki uygulamalar, literatür ve liderliğin doğası ile çeliştiğinden özgün değeri zayıflatmaktadır. 	4,20
"Proje önerisi kapsamında ele alınan konu genel özellikleri itibariyle özgün olarak değerlendirilmiştir. Bu bağlamda projeye özgünlük katan temel boyutlar:Araştırma görevlilerine yönelik Bilgi ve İletişim Teknolojileri Temelli Araştırma Yeterliklerinin (BİTAY) geliştirilmesi amacıyla çevrimiçi mesleki gelişim programının hazırlanması, Katılımcıların mesleki gelişimlerinin dönüştürücü öğrenme kuramı bağlamında değerlendirilecek olması,Lisansüstü öğretim süreçlerine teknoloji odaklı uygulamaların entegrasyonunun gerçekleştirilmesi olarak sıralanabilir.Önceki panel ortak raporunda ""dönüştürücü öğrenme kuramı""nın tasarımda kullanılmayıp değerlendirme safhasında kullanılıyor olması eleştirilmiştir. Araştırmacılar yeni öneri formunda bu problemi ortadan kaldırmışlardır. Ayrıca, araştırma görevlilerinin ihtiyaçlarına yönelik gerekçeler de sağlanmıştır. Bu anlamda yeni proje önerisinin özgün değer açısından güçlendiği düşünülmektedir."	4,80
Ders imecesinin kullanılmasına yönelik olarak hazırlanan bu araştırma projesinin amaçlar yönünden özgün olduğu görülmektedir.  Ancak alt amaçların kapsamının genişliği problemi devam etmektedir. Yöntem bölümünde de belirtildiği gibi bu alt amaçların kapsamının geniş olması ve proje amacıyla doğrudan tutarlı olmadığı dikkate alındığı zaman projenin asıl hedefi olan ders imecesinin öğretmenlerin mesleki gelişimine katkıda bulunması konusundan uzaklaşılması ve projenin öğretmenlerle ilgili mesleki gelişimden daha çok genel konularda bir tarama araştırması haline gelmesi olasılığı projenin özgün değerini olumsuz etkileyen bir faktör haline gelmektedir. Projede, ders araştırması (ders imecesi) uygulamasının öğretmenlerin mesleki gelişimleri üzerinde etkisi araştırılmak istenmektedir. Bu alanda az sayıda da olsa çalışmalar göze çarpmakta olmasına rağmen doğrudan uygulamaya dönük olması çalışmanın özgün değerini arttırmaktadır. Ancak kuram ile uygulama ve bu çalışmada uygulanacak yöntem ve araştırmacıların rolleri arasındaki ilişkiler iyi vurgulanmadığı değerlendirmektedir. Araştırmanın genel çerçevesi ve ilgili kuramlar çok net bir şekilde vurgulanmış olmakla birlikte bunların uygulamaya nasıl yansıtılacağı açıkça ortaya konulmadığı düşünülmektedir.	2,80
"Medya sektöründe meslek, statü ve hayat tarzları başlıklı proje önerisi, kuramsal çatısını ve özgün değerini sektördeki çalışma ilişkileri üzerinden kurmaktadır. Öneri kapsayıcı ve bütüncül bir çerçeveden medya sektörünü araştırmayı amaçladığı için değerli ve önemlidir.Medya endüstrisindeki çalışma ilişkileri, aslında daha dar bir anlama sahiptir. Bu; iş deneyimi, gündelik hayat deneyimi ve kültürel, toplumsal ve politik deneyim alanlarına yayıldığı zaman, sosyolojik bir analize doğru evrilir. Ancak projenin özgün değer açısından aşağıdaki eksiklikleri içerdiği tespit edilmiştir:Projenin sosyoloji ve medya endüstrisi alanlarında eksikleri söz konusudur. Örneğin, gündelik hayat deneyiminin kültürel ve toplumsal deneyim alanından nasıl ayrıldığı ciddi bir soru işaretidir. Gündelik hayat ve çalışma yaşamı arasında analojinin nasıl kurulduğuna ilişkin literatürdeki mevcut tartışmanın çalışmanın özgün değerini besleyecek şekilde proje önerisine taşınması önerilmektedir. Literatürdeki mevcut çalışmaların önerilen çalışmayla kıyaslandığında eksik bıraktığı alanlar ve konular da ele alınmalı ve bu çalışmayla hangi boşluğun doldurulmasının hedeflendiği de net biçimde ifade edilmelidir. Konu, kapsam ve literatür özeti başlığı altında vurgulanan “yukarıdaki kuramsal çerçeve” ifadesinin bir karşılığı metinde yoktur. Sadece literatür değerlendirilmiştir. Literatür değerlendirilmesi belirlenen alt başlıklar altında örülmüş, ancak projenin özgün değer adı altında ortaya koyduğu iddiayı destekleyecek bir değerlendirme söz konusu değildir.Proje önerisi geleneksel ekonomi ve medya teknolojileriyle ""yeni""yi anlamaya çalışmaktadır. Ayrıca bu ""yeni medya düzeni""nin kendisine ait yeni bir terminoloji oluşmuştur ve sürekli de güncellenmektedir. Örneğin, bu yeni terminoloji “prekarya” kavramını da içermektedir. Bu kavramın öneri içerisinde ilgili literatürle birlikte ele alınması önerilmektedir.“Türkiye medyasındaki çalışma ilişkileri üzerine ilk değil ancak en kapsamlı araştırma olma özelliği taşıdığı” belirtilen projenin sözü edilen kapsamı ne kadar sağladığı konusu tartışılmalıdır. Özgün değerin ortaya çıkabilmesi için proje önerisinin sınırları ve kapsamını, zemin olarak kullanacağı literatürü belirleyerek kuramsal yaklaşımını tekrar kurgulaması gerekmektedir.Önerideki bir diğer sorun da, “sembolik üretim” sözcüğünün kullanılmasında belirsizliktir. Medya endüstrisi “sembolik ürün” üretir, ancak üretim sembolik değildir. Teknik, düşünsel ve yaratıcı emeğe dayalı maddi üretim gerçekleşmektedir. Bu hususa proje önerisinde dikkat edilmelidir.Önerinin özgün değer başlığı altında sıralanan c ve d maddeleri özgün değer belirlemez, herhangi bir bilimsel araştırma projesinin doğal sonuçları olarak ortaya çıkarlar. Benzer biçimde e ve f maddelerindeki ders malzemesi üretimleri de asıl hedeflenen sonuçların dışında birer yan üretim olarak tanımlanabilirler ve akademik yaygın etki başlığı altında değerlendirilir. Son olarak, özgün değere ilişkin yukarıda sıralanan eksiklikler araştırma önerisinin yöntem bölümüne de yansımaktadır. "	2,83
Önerilen proje, başlığı ve içeriği bakımından özgün değer taşıma potansiyeline sahiptir. Alana ilişkin problemleri ve çözüm önerilerini ortaya koymaktadır. Bununla birlikte çalışmanın metodolojik/kavramsal/kuramsal olarak özgün katkıda bulunmadığı değerlendirilmiştir. Eksiklikleri şu şekilde belirtilebilir: Önceki panel raporunda belirtilen bazı eleştiriler dikkate alınmamıştır. Uygulanacağı söylenen Kuusi metoduyla ilgili sayısal değerlendirmeler yapılmış, ancak ayrıntı verilmemiştir. Bu metodun nasıl uygulanacağına dair örneklere dayanan bir açıklama yapılmamıştır.  Tarihi dönem atasözlerinin Türkiye Türkçesi atasözleri başlığı altında yer alması bir çelişki olarak dikkat çekmektedir. Ayrıca tarihi atasözlerinin Türkiye Türkçesinde canlandırılacağı ve kullanımının sağlanacağı ifade edilmektedir ki bunun nasıl sağlanacağı veya yapılacağı konusu belirsizdir. Yine özgün değer olarak bir atasözünün ne zamandan beri kullanılmakta olduğunun ilk kaynaktan hareketle söylenebileceği ifade edilmektedir. İlk kaynak olarak sözü edilen eserde bir atasözünün geçmiş olması onun ilk defa kullanılmış olduğunu göstermez. Dolayısıyla bunun doğru bir yöntem olduğu konusu tartışmalıdır. Atasözlerinin ne zamandan beri kullanıldığının ortaya konulabilmesi için bütün tarihi metinlerin bilimsel neşrinin yapılmış olması gerekir. Bu Türkiye Türkçesi metinleri için tamamlanmamış bir süreç olduğuna göre herhangi bir atasözünün herhangi bir kaynakta ilk defa geçtiğini söylemek iddialıdır. Proje sonunda Türkçe bütün atasözlerinin ortaya konacağı belirtilmektedir. Henüz kullanılmayan, çevriyazısı yapılmamış, okunmamış çok sayıda yazmanın, cönkün, mecmuanın varlığı düşünülürse bu, proje ekibi ve süresi dikkate alındığında gerçekleşmesi imkansız bir iş olarak görünmektedir.Tanzimat sonrası Türk Edebiyatı metinlerinin taranmasına ilişkin bir iş planı olmadığından tüm zamanlılık iddiası kuramsal olarak gerçekleşmeyecek bir iş gibi görünmektedir. Toplum olarak yazılı ve sözlü iletişimde atasözlerimizden istifade edebilme gerekçesi ve bu açığı doldurma iddiası özgün bir değer olarak ifade edilmişse de uygulanabilirliği tartışmalıdır. 	2,40
"Projenin temel amacı, okul müdürleri için hizmetkâr liderlik eğitimi modelinin geliştirilmesi, bu modelin uygulamalı olarak denenmesi, sonucunun değerlendirilmesi ve eğitim modeline uygun eğitim materyallerinin geliştirilmesidir. Hizmetkar liderlik özellikle okul yönetiminin bağlamı bakımından işlevsel bir liderlik yaklaşımı olarak bilinmektedir. Bu yönüyle okul müdürlerine yönelik hizmetkar liderlik eğitim modeli geliştirmeyi amaçlayan projenin belirli bir özgün değere sahip olduğu söylenebilir. Günümüzdeki liderlik ile ilgili eğitim programları spesifik bir özelliğin (Hizmetkâr Liderlik) geliştirilmesinden daha çok genel olarak liderlik kapasitesinin geliştirilmesi üzerine yoğunlaşmıştır. Bu eğitimlerde de liderlik bir bütün olarak ele alınıp içerik ona göre tespit edilmiştir. Liderliğin bu şekilde parçalanması teorik olarak doğru bir yaklaşım değildir.Öneride ifade edilen ""İzleyenlere yönelik olarak duygusal ve davranışsal açıdan yardımcı olmak, sorunlarını çözmek, sıkıntıya düştüklerinde ve sevinçli günlerinde yanlarında olmak, onları desteklemke, cesaretlendirmek, önemsemek, empati kurmak, adil davranmak, güven duymak, fedakarlık ve tevazu ile muamele etmek ve bütün bunları gösterişten uzak, içten ve samimi bir şekilde gerçekleştirme çalışmak"" bütün liderlerin yapması gereken davranışlardır. Örneğin, bunların tamamı dönüşümcü liderliğin İlham Verici Motivasyon, bireysel önem, entelektüel uyarım ve ideal etki davranışları için geçerlidir.  Hizmetkâr Liderlik Eğitimi alan okul müdürlerinin yöneticiliğe dair davranışlarında hizmetkar liderlikle uyumlu olumlu değişimin gerçekleştirilmesi hedefine nasıl ulaşılacağı açıklanmamıştır.Mevcut durumu tespit etmeden etki değerlendirmesi yapılamaz. Eğitim programı geliştirmeden ve bir el kitabı hazırlamadan önce mevcut durumu görmek gerekir. Bu anlamda projenin kurgusunda sorunlar olduğu düşünülmektedir.Projede taslak olarak sunulan eğitim programı örnek olay analizi ve grup tartışmaları temelli bir eğitim içermekte özgün yaratıcı ve yenilikçi öneriler sunmamaktadır. Ayrıca bu projeden nasıl ve ne tür eğitim materyallerinin çıkacağı netlik kazanmamıştır."	3,20
Öneri, konu açısından özgün değer potansiyeli taşımaktadır. Başörtülü öğrencilerin üniversite ortamına katılımlarının kendilerine kattığı değerin incelenmesi kampüs ortamlarının ve eğitim süreçlerinin yeniden tasarlanması açısından faydalı olacaktır. Başörtü yasağının kaldırılmasından sonra normalleşmeye başlayan başörtülü kadın kimliğinin mevcut durumuna yönelik veri toplanması değerlidir. Önceki raporda belirtilen kavramsal sorunlara dönük netleştirme ve literatür açısından zenginleştirme olduğu görülmektedir.Ancak araştırmanın sorunsalı net olarak tarif edilmemiştir, konu fazla genel tanımlanmıştır. Araştırmanın başörtülü kadınla ilgili nasıl bir bilgiyi açığa çıkarmak istediği ve bunun nasıl bir sorun ile ilgili olduğu anlaşılmamakta, hedefler kültürel ve eğitimsel pratikler şeklinde genel olarak ifade edilmektedir. Bu genellik, başörtülü kadınları bir araştırma nesnesi olarak özgün kılan etkenleri tarif etmemektedir.  Ayrıca, meselenin önemli boyutlarından birisi olan eğitim yoluyla sosyal/sembolik sermaye kazanım veya kaybın projeye dahil edilmemesi özgün değeri azaltan bir unsur olarak değerlendirilmektedir. 	3,20
Proje önerisi ile Türkoloji sahasında şimdiye kadar üzerinde kapsamlı bir çalışma yapılmamış olan bir konu çalışılmak istenmektedir. Önerilen proje bu yönüyle özgün olmakla birlikte metodolojik/kavramsal/kuramsal bakımdan özgün bir katkı sunmamakta, veri toplama ve işleme konusunda bir eksikliği gidermeyi amaçlamaktadır. Bu eksikliğin giderilmesinin alana katkı sunacağı değerlendirilmiştir. Ayrıca, proje önerisinde yeteri kadar konuyla ilgili tarihi kaynaklar ve Suriye - Irak Türkmen ağızları üzerine Türkiye içi ve dışındaki kaynaklar incelenmemiş, değerlendirilmemiştir. Proje ekibinin bölgedeki Türkler, Türkmenler üzerine tarihi bilgileri (var olan projeye göre) yeterli değildir, konuyla ilgili literatür hemen hemen yoktur. Dayanılan bir iki tarih kaynağı ise ikincil kaynak olma düzeyinde dahi değildir. Konuyla ilgili ciddi tarih kaynakları, birincil kaynaklara dayanan çalışmalar temin edilmemiş ve incelenmemiştir. Bölgedeki Türkmen varlığının, nüfusunun tarihsel dayanakları esaslı şekilde ortaya konmamıştır. Kaynaklar listesi uzun olmakla birlikte konuyla doğrudan ilgili yerli ve yabancı kaynaklar bu listede yer almaz (Suriye ve Irak Türkmen ağızları üzerine AÜ DTCF ve İÜ Edebiyat fakültesinde yapılan, konuyla doğrudan ilgili doktora çalışmaları görülmemiştir). Konuyla ilgili geçmişte çalışma sayısı az da olsa bu çalışmaları görüp değerlendirmeden çalışmaya başlanmasının önerilmesi projenin en büyük eksiğidir.  	3,00
Uluslaşma süreci olarak tanımlanan 1923-1950 arasında yayımlanan Türk romanlarını, din algısı üzerinden incelemek ve çözümlemek, özgün bir değere işaret etmektedir. Önerilen projenin amaç ve hedefler kısmında sıralanan, İslam’ın inanç esaslarına ilişkin pozitivist söylemlerin, ibadet pratiklerinin, Türkçe ibadet gibi farklılaşmaların, yeni bir ulus inşa etme gibi milli söylemlerin, din-bilim ilişkilerinin, dinin sosyal hayatta görünme biçimlerinin vb. hususların romanlardaki yansımalarını, yer alma biçimlerini çözümlemek, bugün hâlâ yaşanmakta olan bazı toplumsal sorunların çözümüne katkı sunabilir. Ancak uluslaşma süreci ve romanlarla oluşturulmaya çalışılan din algısı ilgi çekici bir konu olmakla beraber “gençleri eğitme” hedefi çalışmanın “bilimsel araştırma” özgünlüğünü zayıflatmaktadır. Ayrıca, uluslaşma sürecinde din algısını incelemeyi planlayan bu projenin “din algısı”yla sadece İslam dinini varsaydığı görülmektedir. Özellikle bahsi geçen dönemin ulus ve din algısı Osmanlı sonrası dönüştürülen çok kültürlü toplumsal yapıyı göz ardı etmektedir. Proje önerisi “din algısı” olarak belirlendiğine göre araştırmada neden sadece İslam dininin ele alınıp diğer dinlerin araştırmaya dahil edilmediği hususu açıklanmamıştır. 	3,80
"Önerilen proje, uzun bir zaman aralığında (1872-1960) yazılan Türk romanlarında sürgünlük ve mahpusluk temasını araştırmayı hedefleyen projenin yenilenmiş halidir. Öncekinden daha dikkatli yazılmış olmanın ve sosyoloji alanında bir araştırmacı eklemenin dışında çalışmanın özgünlüğü, amaçları, hedefleri bağlamında iyileştirmeler yapılmadığı görülmektedir. Örnek olarak çalışmanın büyük ölçüde bir tasnif projesi olması, proje yürütücüsünün önceki çalışmalarıyla ilişkisinin kurulmaması, hapishane ve sürgün temalarının bir arada işlenerek odağın zayıflatılması, çalışmayı güçlendireceği iddia edilen hapishane-sürgün ilişkisinin açıklanmaması vb. hususların yenilenmiş öneride dikkate alınmadığı görülmektedir. Konu iddia edildiği gibi ""bakir"" değildir. Bu konuda yapılmış araştırmalar mevcuttur. Başta proje yürütücüsünün bir kitabı olmak üzere, literatür özetinde gösterilen onlarca çalışma vardır. Belirtilen metinler üzerinde yeni incelemeler, çözümlemeler yapılabilir; ancak bunun nasıl yapılacağı yeterince açıklanmamıştır. Çalışmada, toplumsal-ekonomik gerçeklikler ya da siyasi-ideolojik problemlerden hangisinin önceleneceğinin açıklığa kavuşturulmamış olması önerinin özgünlüğünü azaltmaktadır. Betimleyici yöntemin tercih edilmesi akla yeni bir “tasnif” çalışmasını getirmektedir. Bu da çalışmanın özgünlüğünü azaltan diğer bir unsurdur. "	3,00
Yeniden hazırlanan başvurunun önceki raporun “özgün değer” kısmındaki eleştirilere cevaben beklentileri karşılayacak şekilde düzenlendiği görülmektedir. Belirtilen araştırma soruları özgünlük açısından değerlidir. Bahsi geçen dönem dünya kültür ve edebiyat tarihi açısından önemli bir dönemdir. Çalışma bir yandan bahsi geçen dönemdeki İstanbul kentinin, kültürünün ve edebiyatının küresel haritaya yerleştirilmesine ön ayak olabilecek kapasitededir. Diğer yandan İstanbul kentinin kendi içinde kültürel haritasını çıkarabilecektir. Özellikle, hem yeni baskılarının yapılmaması hem de dil/çeviri/transkripsiyon bulunmaması nedeniyle ulaşılabilirliği sorunlu olan metinleri araştırmacılara ve okurlara açabilir. Bu bağlamda Türkiye’deki edebiyat çalışmaları alanında önemli bir boşluğu doldurabilecektir. Ancak farklı dillerde basılan ve incelenmesi öngörülen roman sayısının belirlenmemiş olması özgün değer açısından bir risk oluşturmaktadır. 	4,40
Proje önerisinin amacı, 2013 yılından itibaren kademeli olarak yürürlüğe giren Biyoloji Öğretim Programında yer alan konu ve hedeflere uygun, öğretmenlerin sınıf içinde bilim tarihini kullanımlarını kolaylaştıracak pedagojik yapıya sahip, öğrencilerin biyolojideki önemli kavram ve süreçleri anlamasını destekleyecek, gerçek sınıf ortamlarında geliştirilmiş, araştırma temelli biyoloji tarihi modülleri hazırlamaktır. Projenin özgün değeri, 2013 Biyoloji dersi öğretim programı ve BTÖK modeli ile ilişkilendirilmiştir. Ancak öğretimde tarihsel yaklaşım yeni bir yaklaşım değildir. Bu amaca yönelik geçmişten günümüze literatürde birçok çalışma mevcuttur.Örneğin, Liseler için Bilimsel Örnek Olaylarının Tarihi (History of Science Cases for High Schools) (HOSC) (Klopfer ve Watson, 1957) ve Harvard Fizik Projesi (The Harvard Project Physics) (HPP) (Rutherford vd., 1970) kursları tarihsel yaklaşımı kullanmış olan iki önemli program olarak bilinmektedir. Klopfer ve Cooley (1963), Solomon ve diğ. (1992) ve Welch ve Walberg (1972) tarafından yapılan çalışmalarda tarihsel yaklaşım kullanılmıştır. Solomon ve diğ. (1992) çalışmalarında tarihsel yaklaşımın, öğrencilerin bilimsel bilginin değişebilir doğası ve geliştirildikleri sosyal ve kültürel bağlamlarla ilişkisi ile ilgili görüşlerine etkisini ortaya çıkarmayı amaçlamışlardır. Bu yaklaşımla öğrencilerin özellikle bilimsel düşüncelerin geçici olduğu ile ilgili anlayışlarının geliştiği bulunmuştur. Fakat öğrencilerin bilim insanı imajları ve bilim insanlarının neden farklı teorileri kabul ettiği ile ilgili görüşlerinin neredeyse hiç değişmediği gözlenmiştir. Klopfer ve Cooley (1963), tarihsel yaklaşımın öğrencilerin bilimin doğası ile ilgili görüşlerinin değişmesinde olumlu bir etkisi olduğunu söylerken, Welch ve Walberg (1972), tarihsel yaklaşımın öğrencilerin bilimin doğası ile ilgili görüşlerinin değişmesinde başarısız olduğunu söylemişlerdir. Ayrıca bu projenin BTÖK modeli ile ilgili projenin devam niteliği taşıyacağından söz edilmesine rağmen nasıl bir farklılık oluşturulacağı, o projede sağlanamayan ne gibi yeniliklerin yapılacağı yeterince açık bir şekilde belirtilmemiştir. Bu konuyla alakalı önceki panel raporunda belirtilen eleştiriye yönelik yapılan açıklamalar yetersiz bulunmuştur.Çalışmanın özgün değerinde belirtilen, biyoloji tarihi klipleri çalışma boyunca içerik ve özellikler olarak yeterince açıklanmamıştır. Ayrıca mesleki gelişim platformunun özelliği nasıl bir sayfa olacağı, kimin-neden kullanmak isteyeceği ve kullanıcıların nasıl atanacağı gibi unsurlara proje önerisinde yer verilmemiştir.Proje önerisinde 10 öğretmenin eğitimi ve sayısı belli olmayan öğrencilerin bilime ve biyolojiye yönelik tutumlarındaki, bilimsel bilgini doğasına ilişkin düşüncelerindeki değişimi belirlemeye yönelik uygulamalar hakkında yeterli açıklama yapılmaması çalışmanın özgün değerini zayıflatmaktadır.Proje metninde “…Biyoloji tarihi modüllerinin oluşturulmasında gözetilecek önemli hususlardan birisi hazırlanacak biyoloji tarihi hikâyelerinin öğrencilerin kendi kültürlerini tanımalarına imkân verecek ve kendi kültürlerinin bilimsel gelişmelere nasıl katkıda bulunduğunu…” durumunun modüllere yansıtılacak somut örneklerin verilmemiş olması bir eksiklik olarak değerlendirilmektedir.	2,67
Proje önerisinin üstün yetenekli öğrencilerin eğitiminde özellikle rehber destekli mini-belgesel hazırlama deneyimine dayalı olması önerinin özgün yönüne katkıda bulunmaktadır. Ancak BİLSEM yönergesine göre, mini-belgesel hazırlama deneyimi eğitim programının her aşamasında danışman eşliğinde proje çalışması olarak tercih edilebilir. Yönergede belirtilen eğitim programının özellikle 5. aşamasının proje hazırlama aşaması olduğu göz önünde bulundurulduğunda önerilen projenin mevcut çalışmalardan farkı açıkça ortaya konulmamıştır. Bu da proje önerisinin özgün değerini azaltmaktadır.Proje önerisinin literatür bölümünde BİLSEM’e devam eden öğrencilerin sorunları üzerine değil, genel eğitim sınıflarına devam eden üstün yetenekli öğrencilerin sorunları üzerine odaklanılmış olması önerinin özgün değerini sınırlandırmaktadır. Belgesel hazırlama deneyimi sadece üstün yetenekli öğrencilere özgü bir yöntem değil, genel eğitimde de kullanılan bir yöntemdir. Dolayısıyla bu deneyim önerinin özgün değerine katkıda bulunmamaktadır. 	2,00
"Proje önerisi, bilgi kirliliğinin fazla olduğu internet ortamında, OSB’li çocuğa sahip ailelerin güvenilir bilimsel bilgiye ulaşabilecekleri bir kaynak sunmayı amaçlaması açısından özgün bir değer taşımaktadır.  Bu konuda özellikle ailelerin hedef alınmış olması da önemli bulunmuştur. Ancak; proje çerçevesinde geliştirilecek olan web sayfasının aileleri bilgilendirmeye yönelik mevcut web sayfalarından farkının ne olduğunun açıkça belirtilmemiş olması önerinin özgün değerini sınırlandırmaktadır. Ek olarak, web sayfasının içeriğinin ailelerden alınacak bilgiye göre belirlenecek olması ve farklı alan uzmanlarının (çocuk psikiyatristi, gastroloji uzmanı, beslenme uzmanı, sosyal hizmet uzmanı, vb.) görüşlerinin alınıp alınmayacağına ilişkin herhangi bir belirlemenin yapılmamış olması proje önerisinin özgün değerini azaltmaktadır. Proje önerisinde OSB’li çocuğa sahip ailelerin bilgilendirilmesi amaçlanmakla birlikte önerinin kuramsal temelinin ve alanın gelişimine yönelik bilimsel katkısının açıkça belirtilmemiş olması; ailelerin bilgi ve destek gereksinimleri konusunda daha önce yapılan çalışmalarda (örneğin Otizm Eylem Planı) elde edilen bilgilerden farklı olarak bu proje önerisinde ne tür bilgilerin elde edileceğinin açıklanmamış olması proje önerisinin özgün yönünü sınırlandırmaktadır."	3,20
"Proje kapsamında okul öncesi dönem çocuklarına artırılmış gerçeklik teknolojisi kullanımıyla  İngilizce öğretimini desteklemeyi amaçlayan eğitsel oyuncaklar üretilmesi planlanmaktadır. Okul öncesinde teknoloji entegrasyonun yapılacak olması önemli bulunmuştur. Ancak arttırılmış gerçeklik teknolojisinin eğitim amaçlı kullanımı ve bu teknolojinin küçük çocukların eğitim gereksinimlerini karşılayacak içerik sunumunda kullanımı yeni bir uygulama değildir. Ayrıca aşağıdaki eksiklikler önerinin özgün değerini zayıflatmaktadır:Artırılmış gerçeklik teknolojisi ile geliştirilmiş oyuncakların hangi bahsi geçen dil öğrenme becerisinin hangi alt alanına ne şekilde destek olacağı öneride netleştirilmemiştir.Proje önerisinde kavramsal boyutunda önemli eksiklikler bulunmaktadır. Örneğin, öneride yabancı dil eğitimini tamamen ""öğretim"" odaklı bir çerçeveden ele alınıp, bu yaş grubundaki (5-6 yaş) çocuklarda yabancı dil ""öğrenme"" sürecini detaylı bir şekilde alan yazın ışığında ortaya konulmamıştır. Diğer bir deyişle, projenin odaklandığı ""öğretimden"" önce, okulöncesi dönemdeki çocukların yabancı dil öğrenme süreçleri, gelişimsel olarak yabancı bir dili ""edinmeye"" yönelik hazırbulunuşlukları ele alınmamıştır. Alanyazına dayanarak çocukların yabancı dil öğrenme süreçlerini gelişimsel (dil, biliş) açıdan anlamak projenin kuramsal çerçevesinin belirlenmesinde önemlidir. Proje metninin alanyazın taramasında okulöncesi dönemde yabancı dil öğrenimini ve öğretimine ilişkin detaylı bir yorum/analiz yapılmamıştır.Alanyazın eşya ve kavramların yabancı dildeki karşılıklarına maruz kalmayla ikinci dilin edinilemeyeceğine işaret etmektedir. Okul öncesi dönem çocuklarına çeşitli kavramların İngilizce karşılıklarını sunma yoluyla İngilizce sözcük dağarcıklarını arttırarak İngilizce öğrenmelerine katkı sunulacağı ve bununda ileriki yıllarda daha iyi İngilizce konuşabilmelerini sağlayabileceği fikri kanıtlarla ortaya konulmamıştır. "	2,00
"Proje önerisinin amacı; Sosyobilimsel konu (SBK)-temelli öğretim modelinin geliştirilmesi,Fen bilimleri öğretmenlerine yönelik SBK-temelli öğretim modelini esas alan bir hizmet içi eğitim programının geliştirilmesi ve uygulanması, bu program çerçevesinde fen bilimleri öğretmenlerine gerekli yazılı (SBK öğretim modülleri, ünite planları, çalışma kâğıtları ve makaleler) ve görsel materyal (video ve web sitesi) desteğinin sağlanması, Hizmet içi eğitim uygulamaları sonrasında fen bilimleri öğretmenlerinin SBK ve öğretimine yönelik tutumlarının ve görüşlerinin belirlenmesi ve SBK-temelli öğretim süreci ve sonucunda öğretmenlerin SBK-temelli öğretim uygulamalarının, öğrencilerin ise konu alan bilgilerinin ve argümantasyon niteliklerinin değişimini tespit etmektir. Bu çerçevede proje önerisinin alana katkı sağlayabileceği düşünülmektedir. Ancak aşağıda belirtilen hususlar projenin özgün değerini olumsuz yönde etkilemektedir:Proje önerisinde “uluslararası literatürde SBK?nın öğretimi konusunda ortaya henüz bir teori veya uygulamalı bir model konmamış olup, bu konu hakkında sadece yüzeysel, yeterli detaya sahip olmayan bazı öğretim çerçeveleri önerilmektedir” ifadesine yer verilmektedir. Ancak literatürden farklı olarak nasıl bir teorik temellendirme yapılacağı ve alan yazınında nasıl bir yere konumlandırılacağı yeterince ortaya konulmamıştır. Önceki panel raporunda da belirtilen bu sorun hala geçerliğini korumaktadır.Proje kapsamında SBK-temelli öğretim modelinin geliştirilmesi sürecinde literatürde daha önce geliştirilmiş olan SBK öğretimine yönelik yaklaşımlardan farklı olarak ülkemiz kültür ve bağlamını aynı zamanda öğretmen ve öğrenci görüşlerini dikkate alan, bir öğretim modelinin geliştirilmesi planlanmaktadır. Ancak bu proje ile gerçekleştirilecek olan farklılık açık bir şekilde ifade edilmediği gibi ipucu verebilecek açıklamalara ve somut örneklere yer verilmemiştir.Proje önerisinde ideal bir SBK-temelli öğretiminin nasıl olması gerektiğinin yanı sıra bu konuların öğretimi sırasında karşılaşılan problemleri de tespit etmektedir iddiasında bulunulmasına rağmen öneride karşılaşılabilecek problemlere örnek olarak çok genel ifadelere yer verilmiştir. Örneğin “bu konuların öğretimi için daha derin konu alan bilgisine ihtiyaç varsa, bu konuların öğretiminden önce gerekli konu alan bilgisi öğrencilere sağlanabilir. Yine bu konuların öğretimi için ayrılan zamanın yetersiz olması durumunda program geliştirenlerin bu konulara programda daha çok yer ayırması önerilebilir” denilmektedir. Halbuki daha spesifik ve konu alanına özgün örneklerin verilmesi gerekmektedir.Geliştirilmesi öngörülen öğretim modelinin ülkemizin farklı bölgelerindeki farklı sosyokültürel ve ekonomik bağlamları yansıtmayabileceği göz ardı edilmiştir. "	2,60
Reflektif Eğitim Deneyimleri ve Profesyonelliğe Yönelik Gelişime İlişkin Öğrenme Modeli Oluşturma başlıklı projenin temel amacı öğrencilerin eğitim deneyimleri sürecinde yaşadıkları etkileşimin niteliği ve derinliğini değerlendirmek ve varoluşsal/yaşantısal çerçevede, profesyonelliğe yönelik gelişimi odağına alan etkileşim merkezli, reflektif öğrenme deneyimlerini yapısal, niteliksel ve sürece yönelik boyutları ile birlikte anlamak ve ortaya koymaktır. Proje önerisi konusu itibariyle özgün olmakla birlikte özgün değer ile ilgili aşağıdaki kısıtlar mevcuttur:Nasreddin Hoca Prototipi ile Profesyonelliğe Yönelik Yaşantısal/Reflektif Eğitim arasında nasıl bir bağlantı olduğu tam olarak açıklanmamıştır.Profesyonellik kavramı ile neyin kastedildiği tam olarak net değildir. Profesyonelliğin İşlevsel tanımı yapılmamıştır.Profesyonellik ve değerler kavramları eş anlamlı gibi kullanılmıştır (s.5). 3 farklı disiplini kapsayan bir çalışma yapılması bir artı değer olarak görülmekle birlikte, proje önerisinde bu disiplinler arasında nasıl bir ilişki ve etkileşim olacağı kurgusu açıklanmamıştır. Metinde verilen bilgiler bütünleştirilmemiş, daha çok arka arkaya sıralanmıştır. Ana kavram olan reflektif öğrenme tam olarak açıklanmamıştır.	2,20
Bu projenin amacı, dezavantajlı (mahrum) bölgelerde bulunan okullarda eğitim gören öğrenci ailelerine öğretmenler tarafından eğitsel alanda sunulacak danışmanlık hizmeti yöntemiyle öğrenci başarısını artırmak ve bu hizmetlerin etkililiğini incelemektir.Proje önerisinin amacı, gerekçe ya da gerekçeleri ve kavramsal/kuramsal çerçevesi yeterince açıklanmamıştır. Örneğin danışman öğretmenlik kavramı yeterince ele alınmamıştır. Dünyadaki-varsa-uygulamalardan söz edilmemiştir. Danışman öğretmen, okul psikolojik danışmanı ve sınıf rehber öğretmeni rolleri arasındaki farklılıklar belirgin şekilde ortaya konmamıştır. Danışman öğretmenlik uygulamasının sınıf rehber öğretmenliğinin ve psikolojik danışmanın sunduğu hizmetlerden nasıl farklılaştığı ve eğitim sürecine nasıl katkı sağlayacağı açıkça belirtilmemiştir. Okulda sınıf rehber öğretmenliğinin ve psikolojik danışmanlık hizmetinin sağlıklı işlemesi halinde danışman öğretmenlerin yapmaları planlanan hizmetlerin önemli bir kısmı zaten yerine gelmiş olacaktır. Bu bağlamda proje önerisinin özgün değerinin yeterli olmadığı düşünülmektedir. Proje önerisinin hâlihazırda psikolojik danışma ve rehberlik alanında yürütülen ev ziyaretleri tekniğinden farklılaşan yönleri açıkça belirtilmemiştir. Çalışma bu yönüyle de özgün bulunmamıştır.Çalışmanın ailenin eğitime katılması ile ilgili kısmında, genel olarak yabancı literatür bulgularından söz edilmiştir. Türkiye'de ailelerin eğitime katılma durumları çok kısıtlı şekilde incelenmiştir. Oysa konu Türk toplumuna ve özel olarak da Türkiye'nin bir bölgesine ait hedefleri kapsamaktadır.  	2,20
Modern üniversite sistemlerinde seçmeli dersler genellikle program sunumundan sorumlu öğretim elemanları tarafından seçilen ve öğrenciler tarafından tamamlanması beklenen derslerin dışına çıkmak, öğrencilere seçenekler sunmak amacıyla planlanır. Dolayısıyla seçmeli dersler konusunda öğrencilerin serbest karar vermeleri ve özgür seçimleriyle istedikleri dersleri almaları beklenir. Bu yöntem yükseköğretim programlarının öğrencilerin ilgi ve beklentilerine cevap vermesi açısından son derece önemlidir. Oysa bu araştırma seçmeli ders kavramına Türkiye’de yaygın olarak kullanılan ve seçmeli ders mantığına aykırı olan “zorunlu seçmeli” mantığıyla yaklaşmaktadır. Proje önerisinde mevcut durum olduğu gibi kabul edilerek seçmeli ders uygulamasındaki çelişkiye yönelik bir tartışma yapılmamıştır. Bu anlamda araştırmanın kurgusunun hatalı olduğu düşünülmektedir.Literatürde bir çalışmaya rastlanmamış olması projenin özgünlüğü için yeterli değildir. Yükseköğretim programları ülkemizde son on yılda yürütülen Bologna Süreci ve Türkiye Yükseköğretim Yeterlikler Çerçevesi (TYYÇ) çalışmaları etkisinde kalmıştır. Bu bağlamda lisans programlarının öğrenme çıktılarının ve bunların kazandırılmasındaki içeriğin (dersler, uygulamalar vb.) belirlenmesinde paydaşların (öğrenciler, işverenler, öğretim elemanları vd.) görüşlerine ve ihtiyaçlarına önem verildiği bilinmektedir. Projede bu gelişmelere ve yükseköğretim programlarına olan yansımalarına hiçbir şekilde değinilmemiştir. Dolayısıyla projenin alana bilinenlerin ötesinde nasıl bir katkı sağlayacağı belli değildir.Projede araştırılacak problemler gerekçelendirilmemiştir. Üniversitelerin, Sosyal Bilgiler Eğitimi lisans programındaki seçmeli dersleri nasıl belirlediği ve bu derslerin MEB beklentileriyle ne düzeyde uyumluluk gösterdiğini araştırmanın neden önemli olduğu ve elde edilecek bulguların öğretmen eğitiminde öğretim programı geliştirmeye nasıl bir katkı sağlayacağı tartışılmamıştır. Bundan dolayı,  önerilen projenin özünde bir araştırma projesi olmaktan ziyade program/müfredat değerlendirme çalışması olduğu izlenimi vermektedir. Projenin amaçları da bu izlenimi desteklemektedir. Zira, proje ilgili alanın müfredatıyla ilgili yeni bir bilgi/yaklaşım üretmekten daha çok seçmeli derslerin MEB öğretmen yeterlikleri ve öğretim programıyla ne düzeyde örtüştüğü hakkında yargıda bulunmayı amaçlamaktadır.Projenin kavramsal çerçevesindeki yetersizlikler özgün değerini sınırlandırmaktır. Öneri Sosyal Bilgiler Öğretmenliği programına ve bu programdaki seçmeli derslerin belirlenmesinde kullanılan yöntemlere (SWOT analizi, Analitik Hiyerarşi Proses gibi) odaklanmaktadır. Ancak, öğretim programı geliştirme süreciyle ilgili kavramlar ve yöntemler açıklanmamıştır. Dolayısıyla, projede adı geçen yöntemlerin veya üniversitelerin kullandığı varsa diğer yöntemlerin neden sorgulandığı belli değildir.Seçmeli derslerin belirlenmesinde dikkat edilmesi gereken unsurların ve izlenecek yolların neler olduğunun ortaya konulması herhangi bir eksikliğin giderilmesi veya problemlerin çözümlenmesine yönelik herhangi bir katkı sağlayacağı düşünülmemektedir. Esas itibariyle proje önerisi bir durum tespitinden ibaret olup sosyal bilgiler öğretmenliği alanına bir yenilik getirme olasılığı düşüktür. Bu durum proje önerisini özgün değerini büyük ölçüde kısıtlamaktadır. 	1,80
"“Bilimsel yöntemle ders işleme” ülkemizde ve dünyada eğitim alanında yanıtı aranan önemli bir yöntemsel sorun olarak kabul edilebilir. Bu konuda henüz araştırmada iddia edildiği tarzda açık, anlaşılır, sistematik ve uygulanabilir bir öğretim yöntemi tanımlanmış değildir. Dolayısıyla öneride araştırmanın üzerine oturduğu “bilimsel yöntemle ders işleme”nin kapsamının ne olduğu, yöntemin gerçekçi olup olmadığına ilişkin kuramsal veya ampirik dayanaklar yer almamaktadır. Proje önerisinin odak noktasını oluşturan “bilimsel yöntemle ders işleme”nin kendisinin açıklanamamış olması özgün değer açısından temel kısıt olarak değerlendirilmiştir.Projenin gerekçesi ve beklenen çıktıları ilgili literatürle desteklenmemiş olup daha çok varsayımlara ve kişisel iddialara dayanmaktadır. Örneğin, pek çok öğretmenin bilimsel araştırmanın nasıl yapılacağını kuramsal ve işevuruk olarak bilmedikleri ve problem çözme etkinlikleri açısından da yeterli düzeyde olmadıkları söylenmektedir. Ancak bu iddialara kanıt olacak araştırmalara veya raporlara atıf yapılmamıştır. Bilimsel yöntemle öğretim yapılarak eğitimden ekonomik büyümeye kadar çoğu sorunun çözülebileceği iddia edilmekte fakat bu iddialar kuramsal veya ampirik literatürle desteklenmemiştir. Ek olarak, öneride ""bilimsel araştırma ile öğrenme"" üzerine literatürde bir teze rastlanmadığı ve dolayısıyla öğrencilere bilimsel araştırma öğretildiğinde üst düzey davranışların daha kolay kazandırılacağı iddia edilmektedir. Hâlbuki adı “bilimsel yöntemle ders işleme” olmasa da, buluş yoluyla veya araştırma-inceleme yoluyla öğretim stratejileri altında temeli bilimsel yönteme dayanan yöntem veya tekniklerin (problem çözme, deney, gözlem, proje vd.) olduğu ve bunların üst düzey becerileri kazandırmada etkili oldukları bilinen bir gerçektir. Literatürde bu durumla ilgili yeterince kuramsal bilgi ve ampirik kanıtlar bulunmaktadır. Bu bakımından çalışmanın temel dayanağı olan bu iddia özgünlükten yoksundur. Önerilen yöntemin mevcut yöntemlerden farkı öneride açıklanmamıştır. Proje önerisinin yöntemsel sınırlılıkları da özgün değeri önemli ölçüde azaltmaktadır. Örneğin, araştırmanın probleminde bahsedilen ve projenin odaklandığı ""erişi"" değişkeninin yapısı ve kapsamı hakkında yeterince kavramsal açıklama sunulmamıştır. Erişi kavramından neyin kast edildiği belirsiz kalmaktadır. Ayrıca toplanacak veriler başlığı altında yer alan öğrencilerin genel yetenek puanları, öğrencilerin akademik başarı notları, öğrencilerin bilimsel araştırma ön test puanları, öğrencilerin bilimsel araştırma son test puanları ve öğrencilerin bilimsel yöntemle ilgili görüşleri ile ilgili verilerin 2. sınıftan 8. sınıfa kadar ve farklı branşlar da dikkate alınarak veri toplama araçlarının nasıl geliştirileceği, toplanan verilerin nasıl değerlendirileceği açıklanmamıştır. "	1,60
Özel eğitim alanında öğretmen adaylarına sanal ortamda uygulama becerilerinin kazandırılmasını hedeflemesi ve sanal ortamda öğretmen adaylarına bir uzman tarafından geri bildirim verilecek olması proje önerisinin özgün yönünü oluşturmaktadır. Ancak aşağıda belirtilen hususlar proje önerisinin özgün değerini kısıtlamaktadır:Proje önerisi, sadece bir beceri (olumlu pekiştirme) üzerinde odaklanmaktadır. Oysa özel eğitim alanında problemli davranışlarla başa çıkmak için öğretmen adaylarının kazanması gereken pek çok beceri (Örneğin, görmezden gelme, ayrımlı pekiştirme vb.) bulunmaktadır. Bu durum sanal öğrenme ortamlarının özel eğitim alanında uygulanmasına ilişkin yetersiz bir izlenim oluşmasına neden olabilir.Özel gereksinimli öğrenciler yetersizlikleri ve sahip oldukları özellikler açısından bireysel farklılıklar gösterebilir. Proje kapsamında geliştirilecek olan sanal öğrenme ortamında bu tür bireysel farklılıklar yeterince göz önünde bulundurulmamıştır. Problem davranışların analizi için çevre koşullarının göz önünde bulundurulması önemli olmasına rağmen proje önerisinde çevresel koşullar gözardı edilmektedir.  Araştırma önerisinde yurt dışı yayınlara yer verilmiş olmakla birlikte Türkiye’deki koşullara ve yayınlara değinilmemiştir.	2,75
“Yükseköğretim Kurumlarında Engelli Öğrencilerin Bütünleştirilebilmesi için Öğretim Elemanlarına Yönelik Model Geliştirme” başlıklı projenin başlığı ile içeriği örtüşmemektedir. Proje önerisinde, araştırma probleminin ne olduğu da net olarak ifade edilmemiştir: Araştırma probleminin engelli öğrencileri bütünleştirmek mi yoksa geliştirilecek olan programın etkililiğini sınamak mı olduğu belli değildir. Proje içeriğinden anlaşıldığına göre öğretim üyelerine uygulanmak üzere bir bilgilendirme programı geliştirilecek ve bu programın etkililiği araştırılacaktır. Oysa proje başlığında engelli öğrencilerin bütünleştirilmesine yönelik bir model geliştirilmesinden söz edilmektir.Proje kapsamında uygulanması planlanan bilgilendirme faaliyetleri üniversitelerin Engelli Öğrenci Danışma ve Koordinasyon Birimlerinin görev ve sorumlulukları arasında yer almaktadır. Proje kapsamında yapılacak olan bilgilendirme çalışmalarının söz konusu birimlerin yaptığı rutin çalışmalardan farkının ne olacağı açıkça ortaya konulmamıştır. Proje önerisinde bilgilendirme amacıyla bir program geliştirilmesi planlanmaktadır ancak programın kapsamının (hangi engelli gruplarının programa dahil edileceğinin) hangi ölçüte göre belirlendiği açıklanmamıştır. Örneğin, Tablo 3.1’de yer alan “süreğen hastalık” grubunun neden dahil edilmediği anlaşılmamaktadır.Engelli öğrencilerin bütünleştirilmesini hedefleyen proje kapsamında bir eğitim programı geliştirilmesi hedeflenmektedir ancak öneride bu eğitim programı hakkında engelli bireylerden görüş alınması öngörülmemektedir. Bu da proje önerisinin özgün değerini kısıtlayan önemli bir eksikliktir.Ayrıca, araştırmanın yöntemsel eksiklikleri de (araştırma grubunun belirlenmesinde kullanılan ölçütler, istatistiki analizler, anket formunun geliştirilmesi gibi) özgün değeri kısıtlamaktadır.	1,75
Proje önerisinin ana amacı, ortaokul 7. sınıf matematik dersi konularının öğretimine yönelik, uyarlanabilir öğrenme ortamının tasarlanması, uygulanması, değerlendirilmesi ve bu geliştirilen uyarlanabilir öğrenme ortamının ortaokul öğrencilerinin matematik öz yeterlik algısına ve akademik başarısına etkisini belirlemek olarak ortaya konulmuştur. Literatür taraması kısmında, uyarlanabilir öğrenme ortamları ve öz yeterlik algısına dair mevcut literatür birbirinden kopuk ve ham bir liste şeklinde verilmiştir. Uyarlanabilir ortamların kullanılması ile öz yeterlik algısı arasındaki olası ilişkinin neden önemli olduğu açıklanmamıştır. Literatürde uyarlanabilir öğrenme ortamının akademik başarıya etkisini araştıran çalışmalar olmasına rağmen bu projenin konusu olan uyarlanabilir öğrenme ortamının öğrencilerin matematik öz yeterlik algısına etkisini araştıran bir çalışmaya rastlanmadığı belirtilmiştir. Ancak literatürde, öz yeterliğin matematik başarısını açıklayan güçlü bir değişken olduğunun belirtildiği düşünüldüğünde uyarlanabilir öğrenme ortamları sağlamanın öz yeterlik algısına etkisini incelemek özgün bir araştırma olarak değerlendirilmemektedir. Çalışmanın özgün değeri açıklanırken, özgün değerden ziyade yaygın etkisi ön plana çıkarılmıştır. PISA sıralamasında ülkemizin bulunduğu konum ve öğrencilerin matematik korkusunu yenememiş olması gibi gerekçeler ülkemizde eğitim politikaları konusundaki uygulamalarla ilgilidir. Uluslararası literatürde matematik başarını etkilediği pek çok çalışma ile ortaya konan uyarlanabilir öğrenme ortamlarının ülkemizde yaygınlaşmamış olması çalışmanın özgün değerinden ziyade yaygın etki ile ilişkilidir. Ayrıca PISA sonuçlarının Türkiye sıralaması hatalı olarak verilmiştir. Çalışmanın özgün değerini düşüren bir diğer neden de web-temelli ortamlarda uyarlama yapılabilecek uygulama alanları arasından “eğitsel hiper ortamların” neden seçildiğinin ortaya konulmamasıdır. Zira literatür taraması sunulurken de farklı alanlardan sadece “eğitsel hiper ortamlar” açıklanmış, diğer alanlara dair açıklamaya ve karşılaştırmaya yer verilmemiştir. Uyarlanabilir öğrenme ortamlarında özyeterlik algısının nasıl geliştirileceği açık bir biçimde anlatılmamıştır.Matematik korkusunun nasıl üstesinden gelineceği, yöntem olarak alanyazına getirmesi düşünülen yenilikler, ve bu açıdan araştırmanın özgün değeri tam olarak açıklanmamıştır.Proje önerisindeki haliyle projenin amaçları, araştırma soruları, konusu ve kapsamı yeterli ve uygun şekilde ifade edilememiştir. Ayrıca birçok alandan bir araya getirilmiş olan ilgili literatürün iyi bir düzenleme ile sunulmamış olması önerilen araştırmanın kavramsal ya da kuramsal olarak mevcut eksikliklerin giderilmesine ve problemlerin çözümüne yönelik özgün katkısını azaltmaktadır.	2,40
"Projede programlama yoluyla bilgi-işlemsel düşünme becerilerinin öğretilmesine yönelik bilişim teknolojileri öğretmen yeterliklerinin saptanması, bu becerilerin öğretiminde etkili olabilecek öğretim yöntem ve tekniklerinin belirlenmesi ve bilişim teknolojileri öğretmenlerini bu yönde geliştirecek çevrimiçi hizmet içi eğitim programının geliştirilmesi, uygulanması ve değerlendirilmesi amaçlanmaktadır. Proje konusu ve kapsamı bakımından özgün bulunmakla birlikte, aşağıda belirtilen hususlar özgün değeri sınırlandırmaktadır:Projenin birinci hedefi olan bilişim teknolojileri öğretmenlerinin mevcut meslek algılarının ve bunların bilişim eğitimine etkilerinin neden araştırılmak istendiği ve bu bağlamda elde edilecek bulguların projenin diğer bilgi-işlemsel düşünme becerileri odaklı hizmet içi eğitim hedeflerine yönelik nasıl bir katkısının olacağı açıklanmamıştır. Başka bir deyişle, öğretmenlik meslek algılarının spesifik konuyla (bilgi-işlemsel düşünme becerilerinin öğretilmesi) ilişkisi kurulmamıştır. Bundan dolayı ilgili proje hedefi diğerlerinden kopuk gözükmekte ve alana yapacağı katkı açıklanmamıştır. Ayrıca projede öngörülen eğitim içeriğinin mevcut öğretmen yetiştirme programlarından farkının ne olduğu belirtilmemiştir. Her ne kadar araştırma önerisinde bu projenin bilgi-işlemsel düşünme becerilerinin öğretmenlere kazandırılması konusunda Türkiye'de ilk proje olduğu yazılsa da projede açık olmayan pek çok boyut var. Birincisi, bilgi-işlemsel düşünmenin ne olduğu ve nasıl öğretildiği konusunda elle tutulur, somut ve açık bilgiler yer almamaktadır. İkincisi, daha çok öğrenciler üzerinde çalışılmış olan bilgi-işlemsel düşünme becerilerinin öğretmenlere ne kadar uygun olduğu belli değildir. Üçüncüsü, pek çok konuda ""yapılacak, araştırılacak"" tarzı bir dil kullanılmış (""... uluslararası düzeyde belirlenen öğretmen nitelikleri ve yeterlikleri araştırılacak..."" ""... bilgi-işlemsel düşünme gibi konuların hangi strateji, yöntem ve teknik ile öğretilmesi gerektiği uluslararası alanyazın araştırılarak belirlenecek..."" ""... alanyazın taramasında hizmet içi eğitimin nasıl yapılacağı bilimsel olarak araştırılacak..."" ""...nicel veri toplama aracı olarak bilgi-işlemsel düşünme becerisinin alt bileşenlerini ölçmeyi hedefleyen bir ölçek alan yazın desteği ile oluşturulacak gibi...). Öte yandan, bilişim öğretmenlerine yönelik olarak kurulması düşünülen portalın kalıcılığı ve sürdürülebilirliği konularında açıklama yapılmamıştır. Bu tür süreçler kurumsal bir yapı altında çalışmıyorsa kısa sürede etkisiz kalarak işlevsiz hale gelmekte ve ortadan kalkmaktadır. Proje bittikten sonra bu portalın nasıl yaşatılacağı açık değildir. Bilgi-işlemsel düşünme becerileri ile problem çözme becerilerinin proje önerisinde tanımlanan süre ve kapsamda bir eğitim programı ile önemli ölçüde değişebileceğine ilişkin belirsizlik bulunmaktadır. Bu etkinin oluşacağına ilişkin kuramsal ve ampirik bilgiye dayalı bir çerçeve oluşturulmamıştır. Uzaktan eğitim programının içeriğinin neleri kapsayacağı ve nasıl yapılandırılacağına ilişkin açıklayıcı bilgi sağlanmamıştır. "	3,20
Proje önerisinin amacı, tasarım araştırması yöntemini kullanarak ilkokul birinci sınıf matematik dersinde “sayılar ve işlemler” öğrenme alanını kapsayan, gerçekçi matematik eğitimine dayalı öğrenme rotası geliştirmek olarak ortaya konmuştur. Türkiye koşullarına özgü yenilikçi eğitim konusunda öğretmenlerin istifade edebileceği kaynakların sınırlı olduğu dikkate alındığında önerilen proje özgün bulunmuştur. Ayrıca, projede öğrencilerin matematiksel yeterliklerinin bütüncül bir yaklaşımla ele alınması yine özgün değeri artıran bir unsur olarak değerlendirilmektedir. Diğer taraftan, gerçekçi matematik eğitimi yaklaşımının öğrenme rotası için işe koşulmasına yönelik açıklamalar yeterli görülmemektedir.	4,20
Proje önerisi Teknoloji Fakültelerinde mühendislik lisans eğitimine başlayacak olan Meslek Lisesi Mezunu öğrencilerin matematik eğitiminde yaşadıkları mevcut problemleri ortaya koymaktadır. Projenin yeni önerisinde ARCS modeline göre hazırlanacak/geliştirilecek içeriklerde (etkileşimli kitap, etkileşimli tahta uygulamaları, e-materyal portalı) modelde yer alan özelliklere yer verilmiş ve örnek materyaller bir web sayfası üzerinden sunulmuştur. ARCS ilkelerinin tasarımlarda ne şekilde kullanılacağına yönelik açıklamalar eklenmiştir. Ancak proje metninde de belirtilen proje yürütücüsü danışmanlığında gerçekleştirilen bir tezin (Özer, 2015), bu projenin kapsamının büyük oranda örtüştüğü görülmektedir. Bahsi geçen tez MTOK kontenjanı ile bilimsel hazırlık sınıfında kayıtlı olan toplam 94 öğrenci ile gerçekleştirilmiş deneysel bir çalışmadır. Çalışmada ARCS motivasyon modeline göre tasarlanan ve EPUB formatındaki mobil cihazlar için geliştirilen bir etkileşimli kitaplar kullanılmıştır. Bu tezdeki bağımsız (etkileşimli kitap, mevcut öğretim yöntemi) ve bağımlı (akademik başarı, motivasyon ve kaygı)  değişkenler öneride de kullanılmaktadır. Ek olarak mevcut öneride üçüncü bir deney grubunun (etkileşimli tahta) eklenmesinin değişkenlerin çalışmaya özgün bir değer kazandırmamaktadır.  Tabletlerle ve akıllı tahtayla kullanılacak etkileşimli materyallerin hangi anlamda farklılık göstereceği de açık değildir.Projenin özgün değeri araştırma deseni, katılımcılar ve kullanılan platformlar, yaygın etki ve proje çalışanları açısından sunulmuştur. Öncelikle bu yapı ile projenin özgün değeri ve yaygın etkisi iç içe geçmiştir. Ayrıca ile özgün değerde projenin matematik öğretime getirdiği yenilik ve özgünlük üzerinde durulmamıştır. Öneride yapılması planlanan deneysel karşılaştırmaya neden ihtiyaç duyulduğu, bu karşılaştırmanın bilimsel katkısı alanyazınla ilişkilendirilerek açıklanmamıştır.Arcs modeline dayalı olarak hazırlanacak olan içeriklerde modelin özelliklerinin nasıl yansıtılacağı ilgili sitede (www.mtokteknomat.com ) kısmen sunulmasına karşın, verilen örnek materyallerin matematik öğretimi açısından getireceği yenilik yeterince ortaya konulmamıştır. 	1,40
"Önerilen proje, pozitif psikoloji perspektifinden ileri yaş bireylerin kendini toparlama gücünü, iyilik hali ve pozitif yaşlanma kavramlarını incelemeyi amaçlamaktadır. Proje pozitif psikoloji bağlamında ileri yaş bireylerin olumlu ve güçlü yanlarına odaklanarak, kendini toparlama gücü, iyilik hali ve pozitif yaşlanma kavramlarını incelemesi açısından özgün değere sahiptir. Ancak aşağıda sunulan hususlar özgün değeri önemli ölçüde sınırlandırmaktadır.Huzurevinde yaşayan ileri yaş bireylerden veri toplanması sonucunda elde edilecek toplumsal katkının, sadece huzurevinde yaşayan ileri yaş bireylerle sınırlandırılması ve toplumsal çıktıların sadece bu bağlamda değerlendirilmesi nedeniyle, varsayıldığı gibi geniş ölçekte bir katkıya yol açması mümkün görünmemektedir. Bu durum özgün değeri zayıflatmaktadır.Projede ilk defa kullanılacağı belirtilen ""İyilik Hali Çemberi"" modeli projenin özgün yönü olmakla birlikte, bu model sadece teorik ve soyut bir kavramsallaştırma sunmaktadır. Bu modelin, çalışmaya nasıl uyarlanacağı, hangi faktörlere odaklanılacağı, bu faktörlerin nasıl bir etkisinin test edileceği/açıklanacağı belirtilmemiştir. Pozitif yaşlanmaya yönelik ortaya konulacağı savunulan bu modelin araştırma sorusu ve hipotezleriyle netleştirilmeye ve somutlaştırılmaya  ihtiyacı vardır.Ayrıca öneri metni boyunca sıklıkla atıf verilme ilkelerine uyulmadığı gözlenmiştir. Örneğin, kaynaklardan atıf verilmeksizin birebir alıntılama yapma, doğru biçimde doğru kaynağın gösterilmemesi, kullanılan kaynakta bölüm yazarına değil editörlere atıf yapılması gibi atıf hataları mevcuttur. Bu atıf hatalarının yapılmış olması bilimsel etik açısından dikkat edilmesi gereken temel noktalardır."	3,20
Çalışma üniversite öğrencisi olan ve olmayan gençlerin kimlik biçimlenmesini etkileyen etmenleri niceliksel ve niteliksel yöntemleri birlikte kullanarak incelemek ve olumlu kimliği geliştiren bir müdahale programı tasarlayarak sınamak amacını taşımaktadır. Kimlik biçimlenmesinin boylamsal olarak incelenmesinin ve niteliksel yöntemler kullanılmasının özgün değer taşıdığı düşünülmektedir. Olumlu kimlik gelişimini destekleyici bir müdahale programı geliştirmenin ise hem özgün bir değeri ve hem de alana katkısı olacağı düşünülmektedir. Projede özerk eylemde bulunma, benlik kavramı açıklığı, duygu düzenleme, belirsizlik yönetimi ve olumlu/olumsuz psikososyal işlevselliğin çalışmaya neden dahil edildiğinin açıklanmamış olması özgün değeri sınırlandırmaktadır. Proje önerisinde, kimlik oluşumu süreçlerinin bu değişkenlerle birlikte incelenmesi özgün değeri artıran bir nokta olarak ele alınmış fakat bu değişkenlere kuramsal olarak hiç değinilmemiş ve özgün değere nasıl bir katkı sunduğu belirtilmemiştir. 	3,20
İşitme engellilerin eğitiminde kullanılacak teknoloji destekli ve Türk diline ve kültürüne uyumlu  bir materyalin geliştirilmesi düşüncesi olumlu bulunmuştur. Ancak aşağıda belirtilen hususlar proje önerisinin özgün değerini sınırlandırmaktadır: Kullanıcıların (öğretmen, öğrenci, çocuk, yetişkin, vb.), animasyon hazırlamak amacıyla yararlanabilecekleri çok sayıda yazılım internet ortamında bulunmaktadır. Proje önerisinde bu yazılımlara ilişkin bir çok örnek verilmiştir. Bu yazılımların bir kısmı Türkçe dil desteği de sunmaktadır. Bu çerçevede, geliştirilmek istenen animasyon hazırlama programının mevcut programlardan farkı ve güçlü yanları öneride açıkça belirtilmemiştir. Projenin özgün yönü olarak gösterilen Türk kültürüne uygun bir yazılım geliştirileceği vurgusu,  katılımcı sayısının az olması (4 öğretmen ve 14 öğrenci) nedeniyle zayıflamaktadır. Amaç bölümünde ifade edilen “öğretim materyalinin öğrenciler üzerindeki etkisi”nin nasıl belirleneceği açıklanmamıştır.Öğretmenlerin geliştirecekleri animasyonları derslerinde hangi amaçla ve nasıl kullanacakları ilgili literatürdeki bilgilerle desteklenerek tartışılmamıştır. Projenin amaçları arasında “ALİSMATÖR’ün, işitme engelli öğrencilerin öğrenme süreçlerine etkileri nelerdir?” sorusu yer almaktadır. Ancak, literatür bölümünde ve projenin diğer bölümlerinde bununla ilgili tartışmalara yer verilmediği için özgün değere katkısı belirsiz kalmaktadır. 	1,83
"Projenin Artırılmış Gerçeklik (AG) uygulamasının özel gereksinimli öğrencilerin akademik becerilerinin geliştirilmesinde kullanılabilirliği ve etkililiği üzerinde odaklandığı görülmektedir. AG uygulamasını içeren proje önerisinin özel eğitim alanında teknoloji kullanımını teşvik edeceği düşünülmektedir. AG’nin tek başına değil öğrenme atölyesiyle birlikte uygulanacak olması proje önerisinin özgün değerini arttırmaktadır.Bunun yanı sıra, proje önerisinde yer alan öğrenme atölyesi, içerdiği uyarıcılar nedeniyle bazı engel grupları için (örneğin; otizmli çocuklar) riskli durumlar ortaya çıkarabilir. Bu duruma karşı alınacak önlemlerin belirtilmemiş olması özgün değeri kısıtlamaktadır.Ayrıca, proje önerisindeki AG uygulamasının özel eğitim öğretmenlerinin temel gereksinimlerine nasıl katkı sağlayacağı ve özel gereksinimli diğer çocukların öğrenme sorunlarına nasıl katkı sağlayacağı yeterince açıklanmamıştır.AG uygulaması için seçilen temaların gerekçesi yeterince açıklanmamıştır. Astronomi, hastalanma olgusu ve biyolojik süreçler, doğa olayları, bitkilerin büyümesi, üretim gibi gerçek hayatta izlenmesi ya da gelişimi uzun zaman alan olayların AG uygulamalarına taşınmaması özgün değeri sınırlamaktadır. "	3,50
"Proje önerisinde, problemli internet kullanımının farklı değişkenlerle çok boyutlu ve güncel bir biçimde ele alınmış olması önemli bulunmuştur. Ancak, bu konunun çok sayıda yüksek lisans ve doktora tezlerinde ve araştırma makalelerinde ilgili birçok değişkeni de içerecek şekilde ilköğretimden üniversiteye kadar farklı örneklem gruplarında incelendiği literatürde görülmektedir. Proje önerisinde bu çalışmalarla, yapılacak çalışma arasındaki farkın açıkça ortaya konulmaması projenin özgün değerini sınırlandırmaktadır.Proje önerisinde problemli internet kullanımını önlemek amacıyla bir psiko-eğitim programı geliştirileceği ve uygulanacağı belirtilmiştir. Ancak, literatürde farklı kuramsal temellere dayanan (bilişsel, gerçekçi vb.) programlar bulunmaktadır; proje önerisinde geliştirilecek olan programın mevcut programlarla ilişkisine ve farklılıklarına yer verilmemiştir. "	2,20
"Proje önerisi, öğrenci ve velilerin medyada karşılaştıkları HES - çevre ilişkisi ve nükleer santral (çernobil) kanser ilişkisi ve yeşil yol gibi konulara sosyo-bilimsel konular olarak ele alıp mevcut bağlamlarında SBK algısı, farkındalık ve karar verme stratejilerini doğrudan geliştirmeyi hedefleyen; olumlu ve kaliteli çıktıları olabilecek nitelikte bir çalışmadır. BİLSEM veli ve öğrencilerinin yerel, ulusal ve uluslararası boyutlarda SBK algılarının ve karar verme stratejilerinin geliştirilmesi ve değerlendirilmesi amaçlanmıştır. Proje kapsamında HES, yeşil yol gibi doğrudan ülkemizi ilgilendirecek konuların ele alınması özgün değeri açısından önemlidir. Proje önerisi bu yönüyle özgün olarak değerlendirilmiştir.Öte yandan, proje kapsamında SBK konusunda yapılmış diğer çalışmalardaki eksiklik boyutuyla birlikte çalışmanın literatürde nereye konumlandırılacağı yeterince açıklanmamıştır. Öğrenci ve velileri karar verme stratejilerini geliştirilmesine yönelik yeterli düzeyde açıklamalara yer verilmemiştir."	4,17
Proje önerisinde, sesli düşünme ve nedensel etkileşim diyagramı hazırlama yoluyla zihinsel modellerin çıkarımı, uzman ve uzman olmayanların zihinsel modellerinin karşılaştırılması amaçlanmaktadır. Proje önerisi aşağıda belirtilen eksiklerden dolayı özgün değeri düşük bulunmuştur:Zihinsel modellerin çıkarımı için halihazırda kullanılan yöntemler ve bunların sınırlılıkları yeterince tartışılmadığı için projede önerilen sesli düşünme ve nedensel etkileşim diyagramlarının nasıl bir yenilik getireceği açık değildir.Proje önerisinin uzman ve acemi karşılaştırılması boyutunda elde edilecek sonuçların uzmanların zihinsel modellerinin ortaya çıkarılması ve uzman acemi karşılaştırılması alanyazınına nasıl bir yenilik getireceği yeterince açıklanmamıştır.Kavram yanılgıları başta olmak üzere birçok konuda öğrenmenin değerlendirilmesi amacıyla kullanılan sesli düşünme tekniğinin mevcut çalışmalardaki kullanımlarına ve önerilen çalışmanın bu anlamda nasıl farklılaştığına yer verilmemiştir. Proje önerisinde özgün değer olarak metodoloji gelişimine katkı sağlayacağı belirtilmektedir. Ancak projenin amaç ve hipotezler açısından bir metodoloji geliştirme projesi olmadığı görülmektedir. Ayrıca projenin metodolojik açıdan eğitimin kalitesini artırma çalışmalarına ve dolayısıyla eğitimde nitelik sorununun çözümüne katkı sağlayacağı belirtilmektedir. Ancak projenin problem durumunun eğitim alanyazın açısından ele alınmadığı görülmektedir. Diğer bir ifadeyle, projenin konu, kapsam ve alanyazın sunumundan eğitim alanında yaşanan hangi problemin çözümüne özgün bir çözüm getirdiği net değildir. Projenin sonuçlarının eğitim fakültelerindeki eğitimde sürekliliği olan reform çalışmalarına nasıl bir katkıda bulunacağı, eğitimde ölçme ve değerlendirme aracı olarak nasıl kullanılacağı tam olarak ortaya konulmamıştır.Projenin öğrenme çıktılarının değerlendirilmesi açısından da bir ilk olduğu belirtilmesine karşın projenin araştırma soruları ve hipotezlerinde öğrenme çıktılarının karşılaştırılması ve değerlendirilmesi açısından bir ifadenin olmadığı görülmektedir.  Yapılması planlanan çalışmanın yalnızca uzman ve uzman olmayanların zihinsel modellerinin değerlendirilmesini amaçlaması, bu modellerin farklı bir konu ile önceki projede de değerlendirildiğini ve proje önerisinin amaç yönünden tekrar niteliği taşıdığı izlenimini vermektedir. Öneride, özgün değer açısından sesli düşünme tekniğinin önceki projeden farklı olarak mevcut duruma ne kattığı açık olarak verilmemiştir.Sonuç olarak, teorik ve uygulamadaki mevcut eksiklikler net olarak ortaya konulmamıştır. Bu nedenle araştırma sorularının cevaplarının ve kullanılacak yöntemlerin özgün katkısı belirsiz kalmaktadır.	1,17
"Hafif düzeyde zihin engelli öğrencilere kavram öğretiminde bilişim teknolojilerini kullanma düşüncesi olumlu bulunmuştur. Ancak aşağıdaki hususlar önerinin özgün değerini sınırlandırmaktadır:Bir önceki değerlendirme panelinde belirtilen sınırlılıklar halen devam etmektedir.Proje önerisinde hafif zihinsel engelli öğrencilere küp, silindir, koni, küre, üçgen prizma ve dikdörtgen prizma kavramlarının tablet bilgisayar desteğiyle öğretilmesi amaçlanmaktadır. Ancak zihinsel engellilerin eğitiminde somut varlıkların öncelikle sanal ortamda değil gerçek yaşam ortamında öğretilmesi tercih edilir. Bu nedenle öneride öğretilmek istenen kavramların somut varlıklar olması projenin özgün değerini sınırlandırmaktadır. Hafif düzey zihinsel engelli çocuklara öğretilmek istenen kavramların (Küp, silindir, koni, küre, üçgen prizma, dikdörtgen prizma) seçilme gerekçesi yeterince açıklanmamıştır. Küp, silindir, koni, küre, üçgen prizma ve dikdörtgenler prizması kavramlarının önemine, işlevselliğine, öğrenmede zorlandıkları bir alan olup olmadığına ve bu kavramlara ilişkin yapılmış çalışmaların içeriğine ve sonuçlarına ilişkin herhangi bir bilgi sunulmamıştır.Araştırmanın genel amacı kapsamında yanıt aranan alt sorular genel ifadelerle belirtilmiş, gözlenebilir ve ölçülebilir şekilde belirlenmemiştir.Araştırmanın genel amaçları ve hedefleri arasında tutarsızlık gözlenmektedir.Örneğin, “tablet bilgisayarlı eğitim zihinsel engelli öğrenciler arasında yaygınlaştırılarak bu öğrencilerin de günümüz teknolojilerinden faydalanmalarını sağlamak” hedefi proje önerisinin genel amaçları ile tutarlı değildir. Amaçlar ve hedefler bölümünde “Tablet bilgisayarlar sayesinde öğrencilerin sadece okulda değil evde de özel eğitim almaları”  ifadesi yer almasına rağmen ailelerin bu sürece nasıl destek vereceği yeterince açıklanmamıştır.Zihinsel engelliler ile ilgili literatür taraması yeterli bulunmamıştır. Örneğin öneride fatih projesinden bahsedilerek, bu çalışmada geliştirilecek yazılım ile birlikte ""...ülkemizde %10 u bulan engelli nufusuna” erişim sağlanacağı ifadesi yer almaktadır. Oysa her yıl yayımlanan Milli Eğitim İstatistiklerinde kesin sayılar bulmak mümkündür. Örneğin, ülkemizde sadece özel eğitim iş uygulama merkezine devam eden hafif zihinsel yetersizliği olan toplam öğrenci sayısı 10257'dir (MEB 2015-2016 yılı istatistikleri s.34).Öneride sadece teknoloji ve doğrudan öğretim yöntemini bir araya getirmenin öneminden bahsedilmiştir. Geliştirilen programın alana katkısı, sisteme katkısı ve hedef grup açısından önemi ayrıntılı bir şekilde tartışılmamıştır.Proje yürütücüsünün danışmanlığında aynı başlıkla bir doktora tezinin yürütülmekte olduğu, söz konusu doktora tezi ile öneri arasındaki benzerlik ve farklılıkların belirtilmediği gözlenmiştir."	1,67
Projenin amacı teknoloji eğitiminde kullanılabilecek, mobil araçlarla uyumlu, çoklu ortam destekli bir bilgi inşa sisteminin geliştirilmesi ve iki farklı yazılım dersinde (Programlama Dilleri 1 ve Çoklu Ortam Tasarımı ve Üretimi) verimliliğinin sınanmasıdır. Projede geliştirilmesi hedeflenen bilgi inşa sistemi, mevcut sistemlere yeni bazı araçları eklemesi ve ülkemizde yer almayan bir sistemin yerli bir yazılım olarak ülkemize kazandırılmasını sağlaması açısından önem taşıdığı düşünülmektedir. Projenin özgün değerini olumsuz etkileyen bazı sınırlılıklar mevcuttur. Projedeki temel sınırlılık KnowledgeForum projesinin mobile versiyonu olarak tasarlanmış olmasıdır. Önceden geliştirilmiş olan KnowledgeForum projesinin etkililiği ve verimliliği üzerine tartışma yapılmamıştır. Bununla birlikte geliştirilecek olan Mobiforum projesinin mevcut KnowledgeForum uygulamalarından ve öğrenme yönetim sistemlerindeki iletişim araçlarından farkı ortaya konmamıştır. Proje öneri değişiklik formu incelendiğinde sistemin özellikleri, yapılmış çalışmalar, uygulama süreci ve analizler konusundaki eksikliklerin önemli ölçüde giderildiği görülmektedir. Ancak bu güncellemeler öneriyi sadece bir sistem geliştirme projesi olmaktan uzaklaştırsa da önerinin kuramsal çerçeveyle ilişkisi, araştırma deseni ve araştırma sürecindeki belirsizliklerin devam ettiği düşünülmektedir. Proje önerisi bilgi inşa sistemleri ve buradaki analizler ile ilgili çalışmalara yer vermiş ancak, önerilen çalışmanın getireceği yeniliklerin hangi problemlere çözüm olacağı ve bu problemlerin neden önemli olduğu yeterince açıklanmamıştır. Örneğin, geliştirilecek sistemin eş zamanlı analiz yapabilme, mobil ortamda çalışma, çoklu ortam desteği sağlama gibi işlevsel yenilikler alanyazında bulunan veya uygulamada ortaya çıkan problem/ihtiyaçlarla ilişkilendirilmemiştir. Bu nedenle geliştirilen sistem açısından özgünlüğü sınırlı gözükmektedir.Öneride geliştirilen sistem üzerinde yapılacak bir araştırma kurgulanmıştır. Bu araştırmanın amacı ve özellikle görüşme ağı analizine yönelik araştırma soruları kapsamındaki bilimsel eksiklik ya da problemlerin yeterince irdelenmediği görülmektedir. Bu nedenle görüşme analizi sonuçlarının ne tür bir katkısı olacağı belirsizdir. Projenin kuramsal çerçevesi olarak gösterilen bilgi inşa ilkelerinin proje çalışmalarına nasıl yön vereceği açıkça belirtilmemiştir. Genelde bilgi inşa sistemlerinin özelde ise geliştirilen sistemin bilgi inşa teorileriyle ilişkisi net olarak ortaya konmamıştır.	2,67
"Proje önerisi, konusu bakımından daha önce çalışılmamış özgün bir konu olmamakla beraber, ülkemiz eğitim sisteminin önemli bir ihtiyacını karşılamada alternatif bir model oluşturma potansiyeli olan, olumlu etkileri araştırmalarla ortaya konulmuş bir uygulamanın ülkemiz eğitim sistemine uyarlanarak, sistemde niteliği arttırmayı hedeflemektedir. Projenin, benzerlerindeki alışılmış yaklaşımdan farklı olarak, sonuç odaklı (modelin öğrenim çıktıları üzerinde etkisini saptaması) olmasının ötesinde sürece de odaklanıyor olması (modelin etkili bir şekilde uygulanması için gereken olanakları şartları ve izlenecek aşamalar incelemesi) uygulamaya yönelik önemli bir çıkarımlar sunabileceğini göstermektedir. Ancak Hizmet içi eğitimde kullanılan ""Eleştirel Arkadaş Grupları (EAG)"" modeli proje önerisinde ifade edildiği gibi gelişmiş ülkelerde son yıllarda uygulanan bir yöntem değildir.Türkiye’de konuyla ilgili yapılmış az sayıda çalışma olmasına rağmen bu çalışmalara atıf yapılmamış olması projenin özgün değerini kısıtlamaktadır (Bozak, 2014; Aktekin, 2013; Aksu vd., 2015). Araştırmanın en önemli potansiyel katkısı EAG sürecinde öğretmenler arasında işbirliği ve birlikte öğrenme konularında yaşanacak olumsuz deneyimleri ayrıntılı bir şekilde ortaya koyması olabilir. Çünkü, bu tür başka kültürlerde geliştirilmiş model ve kavramların yerel bir kültürde aynı etkililikle işlem görmesi daima mümkün olmayabilir. Türk okul sistemindeki ve öğretmenlik mesleğine özgü kültürel dokuda EAG’nin etkili çalışmasını engelleyebilecek potansiyel zorluk alanları olabilir. Bununla birlikte, EAG modelinin öğretmenlerin geliştirilmesi yoluyla öğrenci başarısına yansımaları ve öğretmen psikolojisine olumlu yansımaları açısından bir değerlendirmenin planlanmamış olması özgün değeri düşürmektedir."	2,40
"Mühendis öğretmen/öğrenci isimli  projede,   sınıf ve fen bilimleri öğretmenlerine FeTeMM yaklaşımını kullanabilecekleri bilgi ve beceriyi kazandıracak bir model geliştirmek ve  geliştirilen  bu modelin  fen sınıflarında uygulanması, değerlendirilmesi ve iyileştirilmesini yapmak amaçlanmıştır. Proje önerisinde özgün değer açısından aşağıdaki eksiklikler dikkat çekmektedir:Çalışmanın odak noktasını oluşturan ve proje önerisinde yer alan Tablo 1 incelendiğinde; tasarım temelli mühendis öğretmen/öğrenci projesinin temel aktivitelerinde yer alan başlıkların oldukça genel verildiği, konuya özgü örnek bir tasarım içeriği oluşturulmadığı görülmektedir.Ayrıca fen, teknoloji, matematik ve mühendislik bağlantılarının nasıl kurulacağı açık bir şekilde ifade edilmemiştir.Pilot çalışma olarak literatürde mevcut olan “Fırıldak Etkinliği” uygulaması yapılmış ve detaylı olarak öneride sunulmuştur. Ancak proje çerçevesinde yapılması planlanan bir etkinliğin sunulmamış olması bir eksiklik olarak değerlendirilmiştir.Proje önerisinde FeTeMM ilkeleri oluşturulmaması ve ulusal/uluslararası alanda FeTeMM ile ilgili yapılan çalışmalardan çıkan modeller detaylı olarak analiz edilmemesi, projenin teorik altyapısının tam olarak kurulmasına engel teşkil etmektedir.Mevcut fen bilimleri eğitimi programında STEM ile ilgili boşluklar olduğu ve bu boşlukların önerilen araştırma sonuçları ile doldurulacağı belirtilmekte; fakat mevcut fen bilimleri dersi programının detaylı analizinin yapılmadığı ve literatüre dayalı olarak eksik yönleri yeterince vurgulanmadığı görülmektedir.PISA çalışmalarında FeTeMM alt boyutu olmamasına rağmen özgün değer bölümünde alt boyut şeklinde ifade edilmiştir.Projede belirtilen hedefler ile ilgili yeterli alanyazın incelemesi yapılmamıştır. Literatür özetinde sadece ROSE çalışması, Amerika Birleşik Devletleri fen standartları, ve uygulanan pilot çalışmadan bahsedilmektedir. Halbuki araştırma sorularında algı, beceri, kariyer bilinci gibi kavramlar ifade edilmekte fakat literatürdeki yönleriyle irdelenmemektedir.Önerilen araştırma bir öğretim tasarımı geliştirmeyi ve bunu test etmeyi hedeflemektedir. Öğretim programındaki mühendislik uygulamaları boyutunun eksikliği ve projenin bu eksikliği gidermeye nasıl hizmet edeceği belirtilmiştir. Ancak verilen literatür incelendiğinde Amerika Birleşik Devletlerinde uygulanmaya konulan ""Gelecek Nesil Fen Standartları""nın baz alındığı ve bahsedilen program doğrultusunda planlandığı görülmektedir. Türkiye’de uygulanan fen bilimleri dersi öğretim programı ile yeterince ilişkilendirilmemiştir."	2,00
"Proje önerisi, Tasarım Tabanlı Araştırmaya Dayalı geliştirilecek ve Öğretim İlke ve Yöntemleri dersini konu alacak Mobil Akademi Uygulamasını konu almaktadır. İlgili uygulamanın geliştirilmesi aşamasında kullanıcıların görüşleri doğrultusunda uygulamanın düzenlenmesi planlanmakta olup, bu doğrultuda mobil tasarım ilkeleri oluşturulacaktır. Yeni bir mobil uygulama geliştirilmesi hedeflenen bu projede öğrencilerin mobil öğrenme ile ilgili ihtiyaçlarına bakılmakta, fakat öğretim ilke ve yöntemlerini ilgilendiren ihtiyaçlarına bakılmamaktadır. Mobil ihtiyaç, medya seçimini etkileyecek bir etken iken, öğretim ilke ve yöntemlerinin öğrencilerin ne öğrenmeleri gerektiğini, yani içeriği etkileyecek bir etken olduğu göz ardı edilmiştir.Mobil öğrenmenin tanımına gereğinden fazla yer ayrılmış, mobil öğrenmeyi tanımlayan, faydalarını, özelliklerini, çeşitlerini anlatan kaynaklar kimi zaman sentezlenmiş olmakla birlikte ayrı ayrı da verilmiştir. Bu da konunun gereğinden uzun bir şekilde yer kaplaması ve birçok tekrarla sonuçlanmıştır. Bununla beraber, çalışmadaki tasarımla ilgili literatüre hiç değinilmemiş ve bunun bir kavramsal çerçevesi oluşturulmamıştır. Örneğin, ""öğretim ilke ve yöntemleri"" dersi için olmasa bile, ne tür mobil uygulamaların olduğu belirtilmemiştir. Bu tür mobil uygulamaların özellikleri, bu tür uygulamaların öğretim açısından sıradan bir derse göre sundukları farklılıklar, projede önerilen uygulamanın, mevcut Moodle gibi yaygın mobil öğrenme uyumlu araçlardan farkına yer verilmemiştir.Mobil öğrenme hakkında yanlış bilinenleri (Parsons, 2014) listelemenin projeye ne tür bir katkı sağladığı anlaşılamamaktadır. Ayrıca, bu yanlışlar yeterince tartışılmadıkları için ne anlama geldikleri de yeterince açık değildir.Projede motivasyon konusu çalışılmadığı halde literatür taraması bölümünde motivasyon için bir başlık ayrılmıştır.Mobil öğrenme ortamlarının Türkiye'de kullanım ve kabullerine ilişkin ilgili literatür yeterince açıklanmamıştır."	2,40
"Proje öğretmen eğitiminin sorunlu alanlarından biri olan öğretmenlik uygulamasını ele aldığı ve bu alanda yeni bir yöntem olan video portfolyo temelli uzman geribildirimi ve yansıtıcı öğretim uygulamalarına dayalı bir uygulamayı denemeyi amaçladığı için önemli bulunmuştur.  Video portfolyo kullanımı yeni bir yöntem olmakla birlikte bu alandaki araştırmalarda ilk defa kullanılacağını söylemek mümkün değildir.  Daha önce de video kullanımı araştırmalara konu olmuş ve bunların sonuçları bu alandaki uygulamalara ışık tutmuştur.  Bu araştırma, daha kapsamlı olması ve nitel-nicel yöntemleri bir arada kullanacak olması nedeniyle daha önce yapılan araştırmalardan bir nebze ayrılmaktadır.  Panel raporunda belirtilen özgün değerlerle ilgili eleştirilerin yeni öneride dikkate alındığı, ilgili araştırmaların proje önerisine dahil edildiği, bu araştırmalardan yeni önerinin nasıl ayrıştığı konusunda bir değerlendirmenin yapıldığı görülmektedir.  Bu eklemeler projenin özgün değerini destekleyici olarak değerlendirilmiştir. Özgün değer bölümünde kaynak gösterilerek yapılan ""Türkiye'de Milli Eğitim Bakanlığı bünyesinde istihdam edilecek öğretmenlerin seçimi Bakanlıktan bağımsız yapılan, çoktan seçmeli, eleme ve sıralamaya dayalı KPSS/10 sınavı ile yapılmaktadır"" değerlendirmesi gerçeği yansıtmamaktadır, çünkü bu değerlendirme bakanlığın isteği ve beklentisi doğrultusunda mevcut öğretmen yeterlikleri de dikkate alınarak yapılan ÖABT sınav içeriği ile örtüşmemektedir.Çalışmanın özgün değerini oluşturduğu belirtilen ifadelerde aşağıda sıralanan çelişkilere rastlanmaktadır:1. Proje önerisinde aynı anda 5 farklı branşdan öğretmen adaylarına yer verilmesi alan yazında bulunan çalışmalardan farklı bir katılımcı profiline sahip olunmasını desteklese de çalışmanın yürütüleceği Eğitim Fakültesi ve faal olan öğretim programları farklı branş sayısının artma potansiyeli olduğunu göstermektedir. Bildirim formunda PDR alanının benimsenen yönteme uygun olmaması ve kadrolu öğretim elemanı sayısı gibi gerekçeler ile farklı branş sayısının 5 ile sınırlı kaldığı görülmektedir. Bu durum farklı branşlardan katılımcılara sahip olma durumunun bir özgün değer olduğu belirtilen proje önerisi ile çelişki oluşturmaktadır. 2. Araştırmanın tam deneysel olarak tasarlanması katılımcı evreninde bulunan bireylerin belirlenen gruplara her seferinde rastgele olarak seçilebilmesi ile mümkün olabilmektedir. Ancak katılımcı durumunu gösteren Tablo 1 incelendiğinde hangi branştan kaç öğretmen adayına yer verileceğinin daha önceden belirlenmiş olduğu görülmektedir.3. Öğretmen adaylarının yansıtıcı düşünme becerilerinin geliştirilmesine yönelik çalışmalar önemlidir ancak yansıtma becerilerinin nasıl geliştirileceği ve bu gelişimin nasıl değerlendirileceği belirtilmemiştir. "	3,00
"Uzaktan eğitim ve KAÇED’ler eğitimin birçok alanında kullanılmaktadır. Proje önerisi, teknolojinin imkanlarını kullanarak çalgı eğitimi alanında da uzaktan eğitim yapılacak KAÇED’lerin hazırlanması bakımından önemlidir. Proje önerisinde, elde edilecek veriler doğrultusunda tasarım ilkelerinin oluşturulması hedeflenmektedir. Proje kapsamında oluşturulacak olan tasarım ilkelerinin mevcut tasarım ilkelerinden farkının ne olduğu açık değildir. Önerilen proje kapsamında, “1. öncelikle ilgili literatürün ve başarılı uygulamaların ayrıntılı incelenecek, 2. elde edilecek veriler doğrultusunda bir dizi kavramsal tasarım ilkesi oluşturulacak” denmektedir. Bu aşamalar, proje önerisi aşamasında yapılabilecek iş paketleridir. ""Öğretim Tasarımı İlkesi""nin kavramsal çerçevesi, pedagojik literatürden yararlanılarak oluşturulmamıştır. Proje önerisinde özgün değeri düşüren birçok çelişkili husus vardır. Örneğin proje önerisinde, Northwestern University ve University of North Carolina ve Berklee gibi Müzik Okullarında çalgı eğitiminde çevrimiçi çalgı derslerinin yapıldığı belirtilmekle birlikte; bu derslerde yine kendi ifadeleriyle “çalgı eğitimi derslerinde izlenmesi gereken tasarım ilkeleri konusunda bir çalışmanın yapılmamış olduğu” belirtilmektedir. Bu durumda “çevrim içi çalgı eğitimi”ne yönelik hiçbir tasarım ilkesi yokken, yine araştırmacıların ifadesiyle “öncelikle ilgili literatürün ve başarılı uygulamaların ayrıntıları incelenecek, elde edilecek veriler doğrultusunda bir dizi kavramsal tasarım ilkesi oluşturulacaktır” denmiştir.  Bu durumda, çalgı eğitiminde uzaktan eğitim yapan hiçbir ilkesel yöntem yok ise, projenin amacına yönelik ilkesel verilerin literatürden (yapılan iyi örneklerden) alınması çelişkilidir. Bir başka deyişle, projenin birçok yerinde önceki benzer çalışmalarda ilkeler yok denilirken, var olan örneklerden veri alınarak ilkelerin tasarlanması,  araştırmanın özgünlüğü ile bağdaşmamaktadır. Ayrıca yine farklı ülkelerdeki tasarlanan ve uygulanan çevrimiçi uygulamaların hiçbir ilkeyi içerisinde barındırmadığına yönelik bilimsel bir dayanak bulunmamaktadır. Kısaca projenin, yurt içi ve dışında yapılan çalışmalardan metot ve ilkesel olarak farkının ne olduğunun açıklanmamış olması projenin özgün değerini düşürmektedir.Proje önerisinde “Özetle, çalgı eğitimleri, genelde ya yüz yüze öğrenme ya da konu alanından bağımsız genel çevrimiçi öğrenme ilkeleri doğrultusunda hazırlanmaktadır. Oysa her alan gibi çalgı eğitimi de kendine özgü öğretim ilke ve stratejilerini gerektirmektedir. Özen (2004), bu yöntemlerden en sık kullanılan olarak Suziki, Orff, Kodaly, Carabo-Cone ve Dalcroze yöntemlerini sıralamaktadır. Ancak bu yöntemlerin büyük bir bölümü küçük yaşlardan başlayan çalgı eğitimine odaklanmakta, yetişkinlere yönelik sadece ipuçları vermektedir. Ayrıca, doğrudan çevrimiçi çalgı eğitimi konusunda ipuçları bile sunamamaktadırlar.” ifadeleri kullanılmıştır. Öğretim ilke ve stratejilerinden bahsedilirken Suziki (sic!-Suzuki), Orff, Kodaly, Carabo-Cone ve Dalcroze gibi yöntemlerden örnekler verilmiştir. Proje önerisinde, öğretim ilke, yöntem ve stratejileri kavramları birbirine girmiş ve karıştırılmıştır.  Ayrıca öneride pedagojik kavramlara hakimiyet konusunda yer yer zayıflıklar bulunmaktadır. Örneğin, müzik öğretiminin çeşitli tür ve düzeylerine yönelmiş olan ve çevrimiçi öğrenme bağlamında tasarlanmamış olan özgün yöntem, yaklaşım veya modeller; proje önerisinde çalgı eğitimi ilke ve stratejileri veya yöntemleri bağlamında genellenmektedir. Bahsedilen yöntemlerden sadece Suziki (sic!-Suzuki) yöntemi çalgı eğitimiyle ilişkilidir, diğerleri doğrudan bağlantılı değildir. Bu bilgi, başka kaynaktan aktarılmış bile olsa, doğruluğu kontrol edilmemiştir. Araştırmanın yapılma gerekçesi net olarak açıklanmamıştır. Öneride kısaca çalgı eğitimine değinilmiş, ardından uzaktan ve çevrimiçi çalgı eğitimi uygulamalarının önemine geçilmiştir. Çalgı eğitimi nedir, müzik eğitimi içindeki yeri ve önemi nedir, bireylere çalgı eğitimi neden verilir, ülkemizde bu başlıklarda yaşanan sorunlar nelerdir gibi sorunların cevapları literatüre dayalı olarak detaylı bir şekilde verilmemiştir."	1,60
"Proje önerisinin amacı, bütünleştirilmiş FeTeMM uygulamalarının ortaöğretim 8. sınıf mevcut fen bilimleri ve matematik dersi öğretim programları ile entegre edilerek bütünleştirilmiş bir FeTeMM eğitimi programı hazırlamak ve hazırlanan bu programın etkisini araştırmaktadır. Proje özgünlük açısından incelendiğinde aşağıdaki eksikler göze çarpmaktadır:Projede geliştirilecek FeTeMM uygulama ve etkinliklerinin fen bilimleri dersi 8. sınıf fiziksel olaylar öğrenme alanındaki 8.2. basit makineler ünitesi ile 8. sınıf matematik dersi geometri ve ölçme öğrenme alanı 8.3.2. dönüşüm geometrisi ünitesinde gerçekleştirilmesi planlanmaktadır. 3D yazıcıların hangi kazanım ve kavramla ilişkili olarak kullanılacağı ve öğrenme ortamına nasıl aktarılacağı konusunda yeterli düzeyde bir açıklama yapılmamıştır. Bununla birlikte, etkinliklerin ne şekilde ve nasıl gerçekleştirileceğine ilişkin detaylı bilgi bulunmadığından, üç boyutlu yazıcılardan üretilecek materyallerin, öğrencilerin öğrenmelerine sağlayabileceği katkı da belirgin değildir.Projenin araştırma sorularında ""bilimsel bilgi ve becerilere"" odaklanılmış, ""Konu, kapsam ve literatür özeti"" başlığı altında ise özellikle 21. yy becerilerine vurgu yapılmış, araştırmanın veri toplama araçları kapsamında ""bilgi ve beceri testi"" nin kapsamında ""basit bilgiyi anlama, karmaşık bilgiyi anlama, analiz ve sentez yapma, bilimsel süreç becerileri, akıl yürütme ve problem çözme"" alt boyutları ele alınacağı belirtilmiştir. Neden bu boyutların ele alındığı ve araştırmaya katacağı planlanan özgün değeri açıklanmalıdır. "	1,20
Proje önerisi aşağıdaki nedenlerden dolayı özgün değer açısından yetersiz bulunmuştur: Uygulamacı ve çocuk arasındaki ilişkinin niteliğini destekleyen ve yönlendirici olmayan “DIR Floor Time” ile çocuğu yönlendirmeye dayanan “Adapte Edilmiş Temel Motor Beceri Eğitimi” farklı kuramsal yaklaşımlara dayanmaktadır ve uygulama ilkeleri farklıdır. Bu nedenle bu iki programın bir arada kullanılması kuramsal ve uygulama etiği açısından uygun değildir. Öneride ilk olduğu ifade edilen “Adapte Edilmiş Temel Motor Beceri Eğitimi”, proje önerisinin kaynakçasında da görüleceği üzere ilk defa kullanılacak bir program değildir. Proje önerisinde belirlenen amaçlar birbiriyle tutarlı değildir ve aynı zamanda amaçlarla proje başlığı da uyumlu değildir.Proje önerisinde kullanılacak yöntem (katılımcılar, ölçme araçları, istatistiksel analizler, örneklem büyüklüğü, seçilen araştırma deseni vb.) projenin amaçlarına uygun değildir.	1,20
Önerilen projenin özgün değeri sınırlı görülmektedir. Çünkü projenin özgün değeri olarak sunulan bilgiler tamamen, Türkiye'deki öğretim elemanı ihtiyacı, uygulanan yöntemler, YÖK yasasının işlevsel olmaması üzerine inşa edilmiştir. Türkiye’deki akademisyen yetiştirme yaklaşımları ile ilgili bütüncül bir inceleme yapan araştırmaya rastlanmamış olması varsayımıyla hazırlanan projenin Türkiye’de URAP sıralamasında ilk yirmide olan devlet üniversitelerinin doktora eğitimi verme ve akademisyen yetiştirme konusundaki uzman bilgilerinin ve deneyimlerinin ortaya konulması hedefi özgün değer olarak değerlendirilmemektedir.Türkiye’deki devlet üniversitelerinde akademisyen yetiştirmek amacıyla uygulanmakta olan programların (50/D, 33/A, 35. Madde, ve ÖYP) değerlendirilmesini ve değerlendirme sonucu ortaya çıkacak olan ihtiyaçlara yönelik destek programı geliştirilmesini amaçlayan proje önerisinde bu programların her birinin kendi içinde farklılıkları, kurumlar, yüksek öğretim programları bakımından farklılıklar dikkate alınmamıştır. Bu farklılıklar dikkate alınmadan ortak bir destek programı önerisi veya politika geliştirilmesi mümkün görülmemektedir. Ayrıca, ortak bir bakış açısı oluşturmayı amaçlayan bu çalışmada sadece nitel araştırma kullanılacak olması özgün değeri sınırlamaktadır. Nitel araştırmada çalışma grubu sınırlı kalacağından bu gruptan elde edilen verilerden hareketle ortak bir bakış açısı oluşturmak veya politika geliştirmek yöntem bakımından yeterli görülmemektedir.Türkiye’de akademisyen yetiştirme uygulamaları, projenin literatür taramasında da belirtildiği gibi pek çok araştırmaya konu edilmiş, bu konuda ampirik araştırmalar yapılmış, kurumsal (YÖK, eğitim sendikaları gibi) raporlar düzenlenmiş ve belli bir bilgi birikimine ulaşılmıştır. Projenin özgün değerinin bu yönüyle de sınırlı olduğu düşünülmektedir. 	1,60
Proje eğitim fakültelerine devam eden öğretmen adaylarına öğretmenlik uygulaması dersleri kapsamında rehberlik yapan, okul öncesi ve sınıf öğretmenlerinin uygulama öğretmenliğine ilişkin eğitim gereksinimlerinin belirlenmesini ve bu konudaki gereksinimlerin giderilmesine yönelik bir eğitim programının hazırlanmasını ve pilot uygulamasının yapılmasını hedeflemektedir. Uygulama öğretmenlerinin yeterliliklerini destekleme ve geliştirme çabası önemlidir. Böyle bir eğitim programına gereksinim vardır ve bu program alan yazına önemli katkı sağlama potansiyeline de sahiptir. Bununla birlikte, proje önerisi pek çok açıdan sınırlılıklara sahiptir.Proje çalışmasının bir kısmını oluşturan sınıf öğretmenliğine yönelik uygulamanın bir benzerinin daha önce çalışıldığı belirlenmiştir. Yalın Uçar (2008) tarafından yapılan doktora tez çalışmasının sınıf öğretmenlerini kapsayan kısmı ile proje önerisinde belirtilen sınıf öğretmenlerine yönelik program geliştirme çalışmasının farklılık ve benzerlikleri yeterince ortaya konulmamıştır. Bu hususa ilişkin önceki panel raporunda belirtilen eleştirilere dönük kayda değer bir ilerleme görülmemiştir.Çalışmanın özgünlüğü konusunda sınıf öğretmenliği ile okul öncesi öğretmenliği alanları için uygulama öğretmenliği birleştirilmiştir. Ancak bu iki grubun özellikleri açısından birbirinden farklı gruplar olması tek bir çalışma altında toplanılmasını sıkıntıya düşürmektedir. Okul öncesi ile sınıf öğretmenliği farklı disiplinlerdir. Dolayısıyla bu iki disiplinin uygulama öğretmenlerinin ihtiyaçları farklı olduğundan farklı eğitim programlarının geliştirilmesi gerekmektedir. Tek bir eğitim programı ile iki farklı alana yönelik bir program geliştirilmesi uygun değildir. Yapılması planlanan çalışmada, uygulama öğretmenlerinin ihtiyaçlarının belirlenmesi ve eğitim programının hazırlanması önemlidir fakat öneride var olan uygulamalardan ne gibi farklılık yapılmasının planlandığı açık değildir. Alanyazın taraması oldukça sınırlıdır. Öğretmen yetiştirme ve uygulama öğretmenliği konusundaki ulusal ve uluslararası alan yazına ilişkin güncel çalışmalara kısıtlı düzeyde yer verilmiştir. Uluslararası alanyazının ortaya koyduğu model önerileri sentezlenmemiş ve ulusal bağlamda kritik edilerek ülkemiz şartlarına uygun kavramsal bir model geliştirmeye dayanak olabilecek fikirler tartışılmamıştır. Öğretmen adaylarının ve uygulama öğretmenlerinin okul deneyimi ve öğretmenlik uygulamasına ilişkin görüş, öneri ve deneyimlerine ilişkin ulusal alanyazında ortaya konan bulgular sunulmamış ve tartışılmamıştır. Uygulama öğretmeni eğitim programının nasıl bir program olacağına ilişkin yetkin bir açıklama düzeltilmiş proje önerisinde de yer almamaktadır. İhtiyaç analizi sonuçları böyle bir programın geliştirilmesinde kullanılabilecek bilgi kaynaklarından biri olmakla birlikte programın çerçevesini oluşturmak için elzem değildir. Proje önerisi hâlihazırda uygulanan öğretmenlik uygulaması derslerine ilişkin güçlü ve sınırlı yanları sunup tartışmamakta, alanyazın temelinde şekillenmiş bir uygulama öğretmeni eğitimi program modeli ortaya koymamakta ve bu modelin neden seçildiğini ve neden ülkemiz koşullarında işe yarayabileceğini tartışmamaktadır.	2,20
Öğrenme yörüngeleri yoluyla ortaokul matematik öğretmenlerinin profesyonel gelişimlerinin sağlanması ve yürütülecek programın bir web tabanlı eğitim sistemi üzerinden gerçekleştirilmesini hedefleyen bu proje ülkemizde hizmet-içi eğitimlerin niteliğinin hem içerik hem de yöntem bağlamında artırılmasına katkıda bulunacak bir çalışmadır. Önceki panel raporu doğrultusunda, öğrenme yörüngelerinin geliştirilmesinde öğretmenler ve sınıf içi uygulamaların işe koşulması ve bunun nasıl yapılacağının ayrıntılı olarak açıklandığı görülmektedir. Gerek bu yönü ile gerekse de profesyonel gelişimin etkileşimli bir web tabanlı sistemle desteklenmesi öğretmenlerin eğitiminin sürekliliğini sağlaması açısından da önemlidir. Proje kapsamında ayrıca öğrencilerin matematiksel düşüncelerini geliştirmeye odaklanılması cebir konusunda karşılaştıkları öğrenme zorluklarına ve sahip olunan kavram yanılgılarına ilişkin de çözüm önerileri sunabilir. Hedeflenen profesyonel gelişime yön verecek olan öğrenme yörüngeleri ve matematik öğretim döngüsü teorik çerçevelerinin eğitimlerin içeriğinde ve yönteminde (web tabanlı eğitimlerde) nasıl işe koşulacağı ayrıntılı ve açıklayıcı bir şekilde anlatılmıştır. Bir önceki panel raporunda bu yönde istenen düzeltmelerin yapıldığı ve web portalının öğrenme yörüngelerine dayalı bir öğretim yaklaşımının geliştirilmesinde bir araç olduğu ön plana çıkartılmıştır. Projenin bir diğer özgün değeri de web tabanlı eğitim sisteminin ilkokul ve lise öğretimine uyarlanabilmesi yönünde model oluşturabilecek olmasıdır. Bu bağlamda, bir önceki panel raporunda istenen düzenleme yapılarak araştırmanın kapsamı daraltılmış ve bir sınıf düzeyindeki cebir öğrenme alanındaki kazanımlar doğrultusunda çalışmanın yürütülmesi planlanmış ve proje süreçleri ayrıntılı şekilde açıklanmıştır.Bunun yanı sıra proje başvuru metninde bazı yazım yanlışlıkları olduğu görülmüştür. 	4,00
"Proje önerisi öncelikle öğrenci ve öğretim elemanlarının uzaktan eğitim faaliyetlerine katılımlarını engelleyen temel sebeplerin belirlenmesini, bu sebeplerin giderilmesi için tekno-pedagojik bir yaklaşımla bir uzaktan eğitim uygulama modelinin geliştirilmesini ve bu modelin gerçek uzaktan eğitim programlarında uygulanarak verimliliğinin test edilmesini amaçlamıştır. Güncel teknolojik olanaklar, gereksinimler ve uygulamalar göz önünde bulundurularak uzaktan eğitimde etkililiğin, verimliliğin ve kalitenin artırılmasına dönük uygulanabilir bir model ortaya koyma fikri özgündür. Ancak aşağıdaki hususlar önerinin özgünlüğünü zayıflatmaktadır:Önerilen projenin konusuyla ilgili kuramsal dayanakların ve alanyazındaki önceki çalışmaların eleştirel ve kapsamlı bir şekilde yeterince betimlenmediği, alanyazının ulusal ve uluslararası düzeyde yetersiz analiz edildiği, mevcut uzaktan eğitim alanındaki boşluğun ve projenin getireceği işevuruk katkıların detaylı olarak ifade edilmediği görülmüştür.  Öneride geliştirilmesi planlanan uzaktan eğitim uygulama modelinin mevcut özellikleri ile somut olarak uzaktan eğitim alanındaki problemlere nasıl çözüm getireceği net değildir. Öneride ""Geliştirilecek bu uygulama modelinin amaca hizmet edebilmesi ve uzaktan eğitim faaliyetlerinin başarılı bir şekilde yürütülebilmesi için model geliştirilirken belirlenen öğrenme hedefleri, programın hedef kitleye uygun olması, kültürel değişkenler, ders içerikleri gibi birçok konunun dikkate alınması gerekmektedir"" ifadesi yer almasına rağmen içerdiği değişkenler önerinin kalan kısmında yeterince açıklanmamıştır.Model geliştirme çalışmalarının önemi ve bu çalışmaların uygulamalara katkısı açıklanmamıştır. "	2,33
Destek programları ülkemizde üstün zekalı ve yeteneli çocuklar için bir ihtiyaçtır. Ancak proje önerisi aşağıdaki hususlardan dolayı özgün değer açısından yetersiz bulunmuştur:Milli Eğitim Bakanlığı tarafından çok sayıda okulda destek eğitim programı uygulanmaktadır. Önerilen projenin mevcut destek programlarından ve bu konuda uygulanmış projelerden farkı açıklanmamıştır. Önerinin literatür kısmında destek eğitim uygulamalarının etkililiği ile ilgili araştırma sonuçları yeterince tartışılmamıştır.Önerinin genel amacına hizmet edecek hedefler net bir şekilde açıklanmamıştır.Literatürde üstün yetenekli öğrencilerin özelliklerine ve normal öğrenciler için kullanılan müfredat programlarının onlar için uygun olmadığına vurgu yapılmış, ancak mevcut programın hangi özelliklerinin bu çocukların ihtiyaçlarını karşılamadığı ve nedenleri literatürde tartışılarak açıklanmamıştır.Öneride, geliştirilmesi öngörülen programın kapsam ve hedefleri net değildir. Hangi zenginleştirme modelinin ve yaklaşımının tercih edildiği ve gerekçesi açıklanmamıştır. Literatür bölümünde destek eğitim odalarında şu anki sistemde uygulandığı şekliyle öğrencilerin gereksinimlerine uygun bireyselleştirilmiş eğitim programları geliştirilip uygulandığını belirtilmesine rağmen, kendi içinde tezatlık oluşturarak hazırladıkları programla öğrencilere bireysel gereksinimlerine uygun eğitim hizmet sağlayacaklarını iddia etmektedir. Öneride öğretmen eğitimine yer verilmiş olmasına rağmen öğretmen eğitimi sürecine dair ayrıntılı bilgi verilmemiştir.Proje önerisinde üstün yetenekli çocukların kişisel, zihinsel, sosyal, duygusal, özelliklerinin geliştirilmesi vurgulanmasına karşın sadece akademik başarı ölçütlerine odaklanılmaktadır. Çalışmanın sınırları net olarak belirlenmemiştir.	1,17
"Proje önerisinde daha önce sunulan panel raporlarına göre inceleme alanının biraz daha açıklanmaya çalışıldığı görülmektedir. Sözlü Rus eserlerinde yer alan Türklerin belirgin özelliklerinin tespit edileceği belirtilmiştir. Rusçadan yapılacak çevirilerle dil, edebiyat, tarih alanındaki çalışmalara kaynak oluşturulacağı belirtilmesi proje başlığını aşan bir konu olarak dikkat çekmektedir. Aynı şekilde Türkçe sözcükleri dil etkileşimi yoluyla uğradığı fonetik değişiklik ve dilbilgisi özelliklerinin incelenerek bu yolla Türkçenin söz dağarcığının etkinliğine dikkat çekmek ve Rus sözlü edebiyat örneklerinin kitap olarak basımı proje kapsamını aşan konulardır. Sözlü Rus edebiyatında var olan Türk imgesinin araştırılmasının, ""Rus Dili ve Edebiyatı Bölümlerinde okutulan Eski Rus Edebiyatı dersi ve Eski Rus Edebiyatı araştırmacıları için zengin materyal kaynağı oluşturacağı"" ifade edilmektedir. İmge araştırmalarının veya neticesinde elde edilen bulguların eski Rus edebiyatına nasıl kaynaklık edeceği anlaşılamamıştır. Eski Rus edebiyatının kaynakları, eski Rus edebiyatı metinleridir. İkinci olarak Türkiye için temel ihtiyaçlardan olmadığı düşünülmektedir. Genel Türk tarihi, kültürü ve dili için birtakım verilerin elde edileceği düşünülse de ikincil değerdedir. Çalışmanın yöntemiyle ilgili olarak ""Bu araştırmanın özgün yanını; daha önce imgebilim çerçevesinde incelenmeyen sözlü Rus edebiyatının ilk defa olarak ayrıntılı bir şekilde ele alınması, irdelenmesi ve komşu ulusların milli-kültürel niteliklerini ortaya çıkaran Rus edebi kaynaklarındaki Türk imgesinin tespit edilmesi oluşturacaktır"" denilmektedir. Serhat Ulağlı, konuyla ilgili kitabında “Bir imgeyi yazar, toplum, ideolojiler, sosyal ve tarihsel olaylar, inançlar doğurur. İncelenecek olan imgeyi yalnız bir bilim dalının verilerine göre açıklamaya çalışmak onu oluşturan diğer faktörlerin göz ardı edilmesi anlamına gelebilir. Epistemolojik bir yöntem uygulanarak disiplinlerarası bir inceleme yapılmalıdır. Tarih, sosyoloji, teoloji, psikoloji, etnoloji ve politoloji gibi bilimlerin verilerinden faydalanarak imgenin oluşumundaki bütün faktörler göz önüne serilmelidir” der. Bu açıdan bakıldığında imgebilimsel inceleme yönteminin yeterince açıklanmamış olduğu görülmektedir.Yöntem olarak tenkit edilebilecek hususlardan birisi öncelikle ""Slav kökenli olmayan sözcüklerin tespiti""dir. Doğrudan Türkçe kelimelerin tespiti yerine neden böyle bir yol izlendiği anlaşılamamaktadır. "	1,00
Tarih konulu roman ve tarihsel roman ayrımı kuramsal açıdan önemli bir tartışmanın parçası olmakla beraber bu sıklıkla karıştırılan iki referans noktası arasındaki ayrımın yeteri kadar açık gösterilmemesi, önerinin özgün değerini zayıflatmaktadır. Kuram tartışması olarak değerli bir çalışma olabilecek iken, bahsi geçen tasnifin dışında nasıl bir kuramsal çerçevenin kurulmasının hedeflendiği anlaşılmamaktadır. Kuramsal tür çözümlemesiyle kuram tartışması aynı anlama gelecek şekilde kullanılmaktadır. Metinlerin kategorilere ayrılması aracılığıyla Türk romanının tarihle kurduğu ilişkinin dönüşümünü “başlangıcından bugüne” kadar incelemek değerlidir. Bununla birlikte, çok geniş bir zaman dilimini kapsadığından çalışmanın başarıyla tamamlanması mümkün görünmemektedir.  Ayrıca, Türk edebiyatındaki tarihi romanları sadece tasnif etmek, özgün değer açısından yeterli değildir. 	2,40
Proje Osmanlı İmparatorluğu'ndaki iltizam ve malikane kurumlarının nasıl ve niçin belirli bir yönde evrildiklerinin anlaşılmasını sağlamayı amaçlamaktadır. Özgün değeri vardır ve oldukça kapsamlı bir çalışmadır. Projede bahsedilen problem literatürde çalışılmamış ve ekonomi tarihçileri açısından önem arz edebilecek bir konudur. Mültezimler ve devlet kurumları arasında yapılan sözleşmelere aralarındaki stratejik etkileşimi göz önüne alarak bakmayı önermesi itibariyle projenin özgün değerinin olduğu düşünülmektedir. Fakat projede önerilen oyun kuramsal çerçevenin söz konusu stratejik ve dinamik ilişkiyi açıklamakta yetersiz olduğu görülmektedir. Bu durum projenin özgün değerini sınırlandırmaktadır. 	3,80
"Önerilen projenin; GÜ, GOÜ ve YPE’de imalat sanayi ve alt sektörlerinin büyümeye katkılarının belirlenmesi, sanayisizleşme eşiklerinin ortaya konulması (erken sanayisizleşme dönemlerinin ortaya konulması); imalat sanayinin ekonomik büyümeye katkısına ve erken sanayisizleşmeye neden olan dinamiklerin ortaya konularak sanayi, dış ticaret, Ar-Ge, teknoloji ve teşvik politikalarının oluşturulması ve geliştirilmesi bakımından özgün değere ve literatüre katkı yapma potansiyeline sahip olduğu değerlendirilmektedir. Daha önce sunulan projeye ilişkin panel raporunda belirtilen eksikliklerin özgün değer bağlamında büyük ölçüde giderildiği görülmektedir."	4,80
"Proje önerisinde tüketim davranışında EEG yöntemiyle nörolojiik ölçüm yapma fikri ilgi çekici ancak toplumsal cinsiyet ve iktisadi kararlar arasındaki ilişkinin nörolojiik ve biyolojiik koordinatları konusunda da alanyazında pek çok çalışma olmasından dolayı projenin özgün olmadığı düşünülmektedir. Bununla birlikte, öneride sadece kadın deneklerin kullanılması planlanmaktadır; bu yaklaşımın toplumsal cinsiyet açısından analizi imkansız hale getireceği düşünülmektedir.Öneride bahsedilen ""sinirgeribildirim"" yönteminin en temel uygulaması olan çocuklarda ADHD (dikkat eksikliği ve hiper aktivite bozukluğu) tedavisinde bile geçerli bir yöntem olmadığı; çift kör uygulamalarda rassal olarak türetilen EEG dalgalarının deneklere gösterilmesinin, deneğin kendi beyin dalgalarını görüntülemesinden farklı bir sonuç doğurmadığı gösterilmiştir. Diğer yandan, çalışmanın potansiyel olarak tek özgün katkısı olabilecek sinirgeribildirim metodunun değil iktisat alanında, psikiyatri alanında bile yaygın kabul gören ve geçerliliği olan bir yöntem değildir. Hatta uluslararası literatür bu yöntemi NLP ve benzeri new age tekniklerine benzetmekte ve özellikle sağlıklı bireylerde etkisinin placebo etkisi olduğu bir çok çalışmayla ortaya konulmaktadır. Araştırma projesinin en önemli eksikliği tüketim davranışı ile kişilik, fizyolojik süreçler ve bunların değişimi ile ilgili olarak bir hipotezinin ortaya konulmamasıdır. Deneysel düzenekler çok iyi tanımlanmış hipotezleri, kontrollü ortamlarda sınadıklarında özgün değer barındırırlar. Ancak, bu proje için böyle bir durumdan söz etmek mümkün değildir.Bu yüzden projenin mevcut halinde özgün değerinin olmadığı düşünülmektedir. "	1,20
Proje önerisi, finansal sistemin kırılganlığını ve risklerini başarılı ve etkin olarak yüksek frekansta (günlük) ölçen bir finansal istikrar endeksinin Türkiye için geliştirilmesini hedeflemektedir. Benzer çalışmalara ek olarak bankacılık endeksi dinamik beta değerleri, getiri eğrisinin eğim derecesi, getiri eğrisinin volatilite yapısı, vade getiri farkları (spreads) gibi yeni indikatörlerin elde edilmesi, bu indikatörlerin değerlendirilmesi, bulanık mantık yöntemi ile finansal istikrar endeksinin elde edilmesi planlanmaktadır. Ayrıca bulunan endeksin diğer çalışmalarla da mukayese edilerek daha iyi sonuçlar verip vermediği analiz edilecektir. Önerilen finansal istikrar endeksinin oluşturulması literatürde kullanılan veri ve yöntemlere yeni yaklaşımlar getirebilecektir. Bu açıdan projenin özgün değeri mevcuttur.Ancak bu öneride literatürde hangi mevcut endeks veya endekslerin baz alınacağı ve bu baz endekslere ne gibi değişiklikler yapılarak yeni endekse ulaşılmak istendiğinin açıkça belirtilmemiş olması projenin özgün değerini sınırlandırmaktadır.	3,80
"2008 küresel kriz sonrası gelişmelerde mali çarpan doğal olarak ilgi çeken bir konu haline gelmiştir. Proje önerisinde, bu projenin Türkiye’de ilk kez hayata geçirileceği ileri sürülmektedir. Ancak literatürde bu konuda yapılmış çalışmalar mevcuttur. Proje önerisi mali çarpan ile ilgili birkaç çalışmadan bahsetmekle birlikte, Türkiye için kayıt dışı ekonominin hesaplandığı ve etkilerinin incelendiği çalışmalardan yeteri kadar bahsetmemektedir (Örneğin; Ceyhun Elgin ve Kerem Cantekin, Extent and Growth Effects of Informality in Turkey: Evidence from a Firm-Level Survey, with Kerem Cantekin, forthcoming in Singapore Economic Review). Proje önerisinde MIMIC yönteminin Türkiye için kullanılmadığı belirtilmektedir. Fakat literatürdeki bazı çalışmalar bu yöntemi kullanarak Türkiye için kayıt dışı ekonomi hesaplaması yapmışlardır (Örneğin; Ceyhun Elgin & Friedrich Schneider, 2013. ""Shadow Economies in OECD Countries: DGE vs. MIMIC Approaches,"" Working Papers 2013/13, Bogazici University, Department of Economics).Çalışmanın sadece Türkiye'ye odaklanacak olması ve ülkeler arası analizlerin olmaması çalışmanın özgün değerini düşürmekte ve SSCI dergisinde yayımlanma olasılığını azaltmaktadır. Ayrıca Türkiye'de mali çarpanın incelenmesinin neden önemli olduğu yeteri kadar açıklanmamıştır. "	1,60
Proje önerisinde yer alan araştırma, konuya ilişkin özgün bir katkı yapacak niteliktedir. Akaryakıt üzerinden alınan vergilerin devlet bütçesindeki payı dikkate değerdir. Ancak bu vergiler sadece mali amaçla değil, saptırıcı etkileri açısından da araştırma konusu olmaktadırlar. Bu çalışma, akaryakıt vergilerinin enerji kullanımındaki tercihleri ve çevresel etkileri de dikkate alarak, bir refah analizi yapması açısından alana özgün bir katkı yapacaktır. Bu konuda Türkiye için yapılmış çalışmaların olmaması ve konunun Türkiye ekonomisi için büyük önem taşıması, proje önerisinin özgün değerini artırmaktadır.	4,60
"Proje önerisi toplamda 30 ülke için ticari ve hane halkı kredilerini temsil eden toplam krediler, şirket kredisi, hane halkı kredisi, ev kredisi ve ihtiyaç kredisi değişkenlerinin ülkeler arası analiz edildiğinde yakınsama sergileyip sergilemediğini irdelemeyi amaçlamaktadır. Bu amaçla her bir değişken için sabit, rastsal ve dinamik panel veri modelleri kurulacaktır. Bu modellerde başlangıç kredi verisinin yanında enflasyon, devlet harcamaları, ticari açıklık ve kişi başına düşen milli gelir verileri açıklayıcı değişken olarak kullanılacaktır. Proje önerisi özde şirket kredilerinin hane halkı kredilerine göre büyümeye daha fazla katkı yapacağını ve dolayısı ile sermayenin azalan marjinal getirisi varsayımı altında ülkeler arası yakınsamayı daha fazla sağlayacağı hipotezini kredi yakınsamalarına bakarak yorumlamayı amaçlamaktadır. Öne sürülen hipotez açısından projenin özgün bir katkı yapması beklenebilir.Ancak kurgulanan model, kullanılacağı belirtilen değişkenler proje ile ulaşılmak istenen amaç için yeterli değildir. Örneğin; sadece kredi yakınsama denklemi tahmin edilerek büyüme yakınsamasının da var olacağı varsayılmaktadır. Halbuki özde böyle bir ilişkinin olabileceğinin ampirik yöntemlerle ortaya konması beklenir. Ayrıca, kredi yakınsamasına ilişkin literatürün gereken titizlikle incelenmediği ve literatürdeki boşluğun tam olarak ortaya konulmadığı değerlendirilmiştir. Örneğin; Sainsot (2015) konunun önemine Orta ve Doğu Avrupa ülkelerinde hane halkı kredilerinin yakınsama sürecini ve belirleyicilerini incelediği betimsel çalışmasında değinmektedir. Diğer bir husus da yürütücünün daha önce yapmış olduğu çalışmaların farklı bir veri seti için tekrar yapılacak olmasıdır. Bütün bu hususlar proje önerisinin özgün değerini önemli ölçüde sınırlandırmaktadır. Sainsot, Robin (2015) “A Convergence Process in Household Credit in Central and Eastern Europe”. ECRI Commentary No. 16, 30 October 2015"	2,20
"Çalışmanın karma evlilikler konusunda olması, bir önemlilik arz etmektedir. İleride bu tür evliliklerin giderek artacak olması çalışmaya özgün değer kazandırmaktadır. Önceki panel raporunda belirtilen eleştiriler çerçevesinde kısmi düzeltmeler yapılmış olmakla birlikte, projenin özgün değerini azaltan aşağıdaki hususlar tespit edilmiştir. Karma evliliklerde yaşanan sorunların ortaya çıkarılmasını hedeflememiş olması, önerilen projenin özgün değerini azaltmaktadır. Önceki başvuruda ""sorunların tespiti"" ve ""sorunlara çözüm bulma"" boyutu yer almaktaydı; ancak panel raporunda sorunlara çözüm bulma amacı gerçekleştirilebilir bulunmadığı için, düzeltilen öneride sorun tespiti boyutunun da çıkarıldığı görülmektedir. Bu durumda araştırma özetinde belirtilen ""karma evliliklerle ilgili olarak kanıta dayalı bilgi üreterek evliler, evlenecekler, aile danışmanları, eğitimciler, akademisyenler ve konuyla ilgili politika yapıcılara öneriler sunmak"" amacının hangi boyutta olacağı açıklık kazanmamaktadır.  Çalışmanın dayanacağı kuramsal altyapının yeteri kadar öneride tartışılmadığı görülmektedir. Başka ülke ve kültürlerde bu tür çalışmaların (karma evlilik) olup olmadığı, karşılaştırma yapma imkânı vb. üzerine yeterince düşünülmediği ve bu hususların öneri literatürüne yeteri kadar yansıtılmadığı görülmektedir. Aynı şekilde, yurtiçi çalışmalara da yeterince yer verilmemiştir. "	2,80
"Önerilen projenin özgün değeri, bu güne kadar Türkiye'de erken yaş evlilikleri ve çocuk gelin konusunda yapılmış olan çalışmaların ve toplanan bilimsel verilerin az olmasına dayanmaktadır. Araştırma başarılı bir şekilde tamamlandığında konuya ilişkin yeni kavramsal çerçeveler geliştirme imkânı bulunmaktadır. Ancak konu hakkında daha önceden yapılan araştırmalara yeni boyut kazandırılmayıp, yapılan araştırmaların bir benzerinin yeni bir coğrafyada gerçekleştirilmesi amaçlanmaktadır. Öneride özgün ve yenilikçi bir metot, kavram ve kuram öne çıkmamaktadır.Proje önerisi, odaklandığı sorunun/olgunun değişen boyutlarının ortaya konulması yönünden bazı sorunlara sahiptir. Örneğin, proje özetinde, ""Bugün Türkiye'de yapılan her dört evlilikten birinin çocuk evliliği olduğu bilinmektedir"" ifadesi yer almakta iken, literatür özeti kısmında Türkiye'de ""çocuk gelin oranı(nın) 2013 yılında %3"" olduğu belirtilmiştir. Bu durum olgu ya da sorun hakkındaki popüler söylem ile bilimsel üslubun iç içe geçmesi gibi bir soruna karşı duyarlılığın oluşmadığını göstermektedir.  Son beş yılda proje konusuyla ilgili sosyoloji ve sosyal hizmet alanlarında yapılmış üç tane çalışma bulunmaktadır (Gözde Dağdelen, Erken evlilik: Türkiye’de Van ili örneği, 2011, YL Tezi; Talip Yiğit,  Feminist sosyal hizmet yaklaşımı bağlamında ataerkil ideoloji ve erken evlilikler, 2015 Doktora Tezi; Hülya Çakır, Sosyo-kültürel ve ekonomik faktörler çerçevesinde erken evlilikler: Ankara Pursaklar örneği, 2013 YL Tezi. ) Literatür taramasında, yukarıdaki 3 lisansüstü çalışmaya hiç yer verilmemiş olunup, daha çok UN raporları ve bazı yabancı forumların veri ve analizleri ile Türkiye’de bazı resmi ve sivil kuruluşlar tarafından hazırlanan raporlar temel alınmıştır."	3,60
Türkiye'de gönüllüler üzerine az sayıda araştırma yapıldığı dikkate alındığında önerilen araştırmanın konu itibari ile özgünlük gösterdiği düşünülmektedir. Araştırma, gönüllüler üzerine odaklandığı ölçüde özgünlüğünü artırma potansiyeline sahiptir. Gönüllülere yönelik farklı STK türleri ile ilişkili bilgi üretme hedefi, gönüllüğü sadece demografik değil, kültürel ve sosyal sermayelere göre de inceleyecek olması önerinin güçlü yönleri arasındadır.  Ancak öneri konuya dair özgün bir yaklaşım ortaya koymamaktadır. Ele alınacak gönüllülük, bir başka deyişle kime gönüllü dendiği net olarak tarif edilmemiştir. Benzer şekilde gönüllü faaliyetler arasındaki farklar, gönüllülük düzeyleri, türleri vb. ayrımlar yapılmamıştır. Bağış yapmak, üye olmak, bir etkinliğe katılmak, bir hizmette bulunmak gibi birbirinden farklı ve ayrı değerlendirilmesi gereken özellikler, genel bir gönüllülük kavramı ile ele alınmamalıdır. Önceki raporda dile getirilen STK çalışmalarına yer verilmemesi sorunu yeterince giderilememiştir. Örneğin Çarkoğlu & Cenker, 2011, TÜSEV’in fonladığı benzer çalışmalar bulunmaktadır (TÜSEV gönüllülük anketini 2015 yılında tekrar etmiştir). 	3,40
"Çalışmanın özgün değeri konuya dair yapılan ve yapılmakta olan diğer çalışmalar dikkate alındığında sınırlı kalmaktadır. Araştırma örneklemini oluşturan farklı gruplar sadece mülteci ve sığınmacı biçiminde sınıflandırılmıştır; hâlbuki ülkemizde bulunan Suriyelilerin kahir ekseriyeti ""geçici koruma statüsü"" altında bulunmaktadır. Diğer yandan, mülteci diye sınıflandırılan diğer gruplar da mülteci değil, sığınmacıdır ve daha çalışmanın başındaki bu kavramsal muğlaklık özgün bir değer ortaya koymayı zorlaştırmaktadır.Araştırmanın iki önemli ayağından biri olan yerel halkın algısı meselesi öneride yeterince tartışılmamıştır. Ayrıca proje başlığı ve amaçları ile toplanacak verilerin niteliği arasında uyumsuzluk vardır.  Proje önerisinin çerçevesinin çok geniş tutulduğu önerinin amaçlarında (16 madde halinde) görülmektedir. Tek bir proje ile Denizli'de mülteciler, sığınmacılar ve yerel halk (ki bu da homojen bir kategori olarak görülmemelidir) arasında yaşanan sosyal, ekonomik, siyasal, kültürel, hukuki, sınıfsal, dini (mezhepsel), eğitsel ve etnik vb. birçok hususta problemler tespit edildiği ve önerilen projenin bütün bu hususlarda tespit, analiz ve çözüm yolları bulma amacı güttüğü görülmektedir. Araştırma çerçevesinin belirli hususları ön plana çıkararak daraltılmaması projenin daha gerçekçi ve yapılabilir bir nitelik kazanmasını engellemektedir. Benzer biçimde, Konu ve Kapsam kısmında 22 madde halinde sıralanan araştırma sorularının kapsamının geniş olması, araştırmanın problematiği ve odağı konusunda belirsizlik ve dağınıklığa yol açmaktadır. Bu durum ise veri toplama araçlarının etkili kullanımını aşacak genişliktedir.Proje konusu ile ilgili mevcut literatür taranmış ancak projenin mevcut literatürdeki hangi eksiklikleri gidereceği ve artı bir değer olarak nasıl bir katkıda bulunacağı ifade edilmemiştir. Ayrıca, birbirinden kopuk özetler verilmiş, bu çalışmalar arasında diyalojik bir zemin yaratılmamıştır. Dolayısıyla, önerilen proje mevcut literatür ile ve literatürdeki çalışmalar da birbiriyle ilişkilendirilmemiştir. Araştırma önerisinde de belirtildiği gibi Türkiye, 2010 sonrasında yoğun bir dış göç akınıyla, özellikle Suriye’den kaynaklanan bir göç dalgasıyla karşı karşıya kalmıştır. Ancak araştırma önerisinde analiz birimi olarak hangi göçmen kitlesinin alınacağı net olarak belirtilmemiştir; bu durum araştırmanın sınırları konusunda bir belirsizliğe sebep olmaktadır. "	2,40
"Proje önerisi revize edilerek tekrar sunulmuştur. Konusu, kuramsal temellendirme, metodolojisi ve gerekçelendirilmesi itibariyle özgün ve uygulanabilir özelliğe sahiptir. Eğitim ve istihdam konuları üzerinden belli bir alana (sosyo-ekonomik entegrasyon) odaklanması, bu alandaki çalışma ve politika uygulayıcılara katkı sağlayacak niteliktedir. Özellikle Suriyeli akını olgusuna yönelik teorik bir model oluşturma çabası, başarılması halinde yeni bir bakış ortaya koyma ve konuya ilişkin literatüre katkı sağlama potansiyeli taşımaktadır. Araştırmada ""Sakarya’da yaşayan Suriyelilerin seçilmesinin en önemli sebebi ise hane-halkı seviyesinde farklı yaş grupları (çocuk, ergen, genç, yetişkin, yaşlı) arasındaki sığınmacılardan 100 haneye ulaşarak bir model oluşturmak ve süreçsel takip ile örnek bir çalışma yapmaktır"" ifadesi problemlidir. Araştırmanın Sakarya ilinde yapılmasının gerekçesi tam olarak anlaşılamamıştır. Bu gerekçenin Suriyelilerin bu ildeki mevcudiyeti ve örnekleme erişim ile ilgili olması beklenmektedir.   Gömülü kuram ile Suriyelilerin entegrasyonunun irdeleneceği vurgulanmasına rağmen araştırma detaylarından bahsedilirken gömülü kuramın prensipleriyle uyuşmayan yaklaşımlar ortaya konulmaktadır. Gömülü kuram bir olguyu anlamak için ön kabuller veya sabitlenmiş teorik yaklaşımlar ile alan araştırması yapmak yerine alana gittikten sonra dinamik ve sürekli güncellenen bir şekilde sonuçlara ulaşmayı hedefler. Bu şekilde alandan ön kabullerle yönlendirmeden alanın gerçek dinamiklerini kendi içinden anlamaya çalışır. Ancak, proje önerisi birçok ön kabul ile yola çıkmış görünmektedir. Zira araştırmacılar eğitimi merkeze alarak alana gittiklerinde bu tezleri doğrulayacak yaklaşımları seçici ve yönlendirici olarak tercih edebilirler. Bu da önerilen çalışmayı bir araştırma projesi olmaktan uzaklaştırır.  Önceki raporda entegrasyon konusunda ifade edilen eleştirilere (Proje Önerisi Değişiklik Bildirim Formu, Özgün Değer, Madde 3) yönelik yapılan değişiklikler tatmin edici bulunmamıştır. Zira entegrasyon kavramına dair bir teorik tartışmaya yer verilmemiş, ayrıca bununla ilgili bir literatür tartışması da yapılmamıştır. Yine önceki raporda uyum sürecinde psiko-sosyal boyut konusunda getirilen eleştirilere (Madde 2) yönelik değişiklikler uygun bulunmamıştır. Zira amaç ve hedefler kısmında belirtilen psiko-sosyal destek ihtiyacının, travma vb. durumların tespitinin nasıl ortaya konulacağına yönelik bir çözüm getirilmemiştir. Proje ekibinde bu konuda yetkin bir araştırmacı yer almamaktadır. "	3,40
Toplumsal hareketler ve onların dinamiklerine ilişkin çalışmalar açısından önerinin konusu önem taşımaktadır. Ayrıca öneride belirtildiği gibi, çalışmanın toplumsal hareketlerin yayılım süreçleri ve etkisini araştıran çalışmalardan farklı olarak, onları doğuran toplumsal dinamikleri, bağlamı araştırmak, bu hareketlerin hangi koşullarda ortaya çıktığını görmek amacı asıl katkıyı oluşturacaktır. Araştırmanın farklı yörelerde gerçekleştirilecek olması, bu hareketleri doğuran ekonomik ve siyasi faktörleri inceleyecek olması, toplumsal hareketlerin yayılımında rol oynayan aktörleri ve araştırma yörelerindeki toplumsal ağları birer dinamik olarak ele alması özgündür. Ancak, yöntemden kaynaklanan sorunların giderilmesi durumunda çalışmanın özgün değeri daha da artmış olacaktır. 	4,00
Önerilen projenin araştırmayı hedeflediği konu, Türkiye'de yeni çalışılan önemli bir toplumsal duyarlılığı ifade etmektedir. Bu konudaki çalışmaların az olması, önerilen projeyi özgün ve önemli hale getirmektedir. Bununla birlikte proje amaç ve hedefleri ile bağlantılı olarak bu alandaki literatüre ne düzeyde katkı sağlayacağını tam anlamıyla ortaya koyamamaktadır. Buna mukabil, çalışma sosyal boyutların ne şekilde inceleneceğine dair kavramsal çerçeve ve model sunumu açısından zenginleştirilmelidir. 	4,40
Proje önerisi, Y kuşağı kadınlarının kariyer algılarını ve kariyer uyumlarını tanımayı amaçlamaktadır. Ulusal ve uluslararası ölçekte kadınların ve erkeklerin kariyer algıları üzerine yapılmış birçok araştırmanın oluşturduğu gelişmiş bir literatür bulunmaktadır. Söz konusu literatürün proje önerisinde sunulmamış olması önemli bir eksiklik olarak değerlendirilmiştir. Buna ek olarak, proje önerisinde Türkiye’de Y Kuşağı ile diğer kuşaklar arasında farklılıkları ortaya koyan araştırmaların gerçekleştirilmediği iddia edilmektedir. Ancak Türkiye’de Endüstri ve Örgüt Psikolojisi kapsamında X, Y, Z kuşakları arasındaki farklılıkları ortaya koyan araştırmalar mevcuttur. Proje önerisinin başlığında sadece Y kuşağı kadınları üzerine odaklanacağı belirtilmesine karşın, literatür taraması ve yöntem bölümünde sunulan bilgilerde erkeklerle ilgili çalışma yapılacağı izlenimi edinilmektedir. Bu durum çelişkili bulunmakta ve projenin amaçlarını belirsizleştirmektedir.  Ayrıca 18-32 yaş grubundaki kadınların karşılaştıkları sorunlara detaylı bir şekilde yer verilmemiş olması, Y kuşağı kadınlarının neden seçildiğinin yeterli derecede açıklanmamış olması ve araştırmanın sonuçlarının verilecek eğitimi nasıl şekillendireceğinin belirtilmemiş olması özgün değeri zayıflatmaktadır. Proje önerisinin yöntem bölümündeki belirsizliklerin özgün değeri önemli ölçüde sınırlandırdığı düşünülmektedir. Örneğin, hipotezler ve yönleri literatür destekli olarak sunulmamıştır. Ayrıca araştırmanın iki aşaması (anket aşaması ve eğitim programı aşaması) arasındaki ilişki ve nasıl bir kapsamda bir arada ele alındıkları anlaşılamamaktadır. Araştırma sorularını destekleyecek ölçüm aracının bulunmaması da önemli bir eksiklik olarak görülmüştür.  Son olarak, “Psikolojik Sermaye Eğitimi Programı” projenin özgün değeri olarak değerlendirilebilir. Ancak bu amaçla kurgulanan etkililik çalışmasında eğitimin içeriğine ve gerekçelerine ilişkin bilgilerin sunulmamış olması ve programa ilişkin yöntemsel belirsizlikler ve eksiklikler (örn., grupların ön eşleşmesinin olmaması, karıştırıcı değişkenlerin ele alınmaması vb.) özgün değeri önemli ölçüde sınırlandırmaktadır. 	1,20
Proje önerisinde Türkiye'deki 26 şehirden seçilecek yetişkin örneklemde, suç korkusu ile gelecek kaygısı ilişkisinde mağduriyet risk algısı ve yaşam doyumunun aracılık rolünün sorgulanması hedeflenmektedir. Önerilen modelin daha önce farklı çalışmalarda test edilen bir ilişkiyle sınırlı kalması, ilişkinin geçerlilik ve güvenirliğine yönelik bir katkı sağlamakla birlikte, yeni araştırma konuları açmakta yetersiz kalabileceği düşünülmüştür. Mevcut öneride “yaşam doyumunun”  aracı bir değişken daha olarak eklenmesinin özgün değere yapacağı katkı yapacağı belirtilmektedir. Ancak bu değişkenin modele katkısının niteliği açık değildir.  Test edilen bir modelde, aracı değişkenlerin birden fazla olmasından ziyade, bağımlı ve bağımsız değişken arasındaki ilişkiyi derinlemesine açıklamaya yönelik yeni bir katkı sunması beklenmektedir. Bu anlamda, yaşam doyumunun modele eklenmesinin gerekçesi yeterince açıklanmamıştır. Öneride sunulan araştırma modelinin kültürel, bölgesel ve bireysel farklılıkların kontrol edilerek test edileceği ifade edilmiş, fakat bu farklılıkların neye göre ve nasıl belirlenip, ne şekilde kontrol edileceği somut olarak sunulmamış olması özgün değeri zayıflatmaktadır.	2,20
Proje önerisi, seracılık alanında çalışan kadınlara yönelik bir çalışma olması itibariyle konu bakımından önemli bulunmuştur. Türkiye’de eksik olan kırsal alan istatistiklerine veri sağlaması açısından da önemli bir özgün değere sahiptir. Özellikle tarım alanında dezavantajlı konumda olan kadın işçileri ve onların sorunlarını görünür kılması bakımından çalışmanın önemli bir boşluğu doldurma potansiyeli taşıdığı düşünülmektedir. Önceki panel raporlarının önerileri doğrultusunda proje ekibine bir sosyolog dahil edilmiştir. Ancak araştırma deseninin, sorunsalının ve literatürünün hala sosyolojik bir bakış açısına sahip olmaması, önerilen projenin özgün değerini azaltmaktadır. 	4,50
"Araştırma önerisinde ele alınması düşünülen tema ve içerik yeterince aydınlatılamamıştır. Temel problemi net ve bilimsel biçimde ortaya konulamadığı gibi, araştırma aşamaları yeterince gerekçelendirilememiştir. Ayrıca yöntem, literatür, sistematiklik, proje ekibi, başarı kriterleri vb. açısından taşıdığı zayıflıklardan dolayı bir araştırma projesinden beklenen niteliklerin uzağındadır. Mevcut haliyle uygulanabilirliği ve bilimsel katkı sunma potansiyeli oldukça zayıf bir proje önerisi niteliğine sahiptir.Önerilen proje, kuramsal çerçeve, literatür taraması ve kaynakça açısından da zayıf bulunmuştur. Örneğin kentlilik bilinci, kentsel algı ve kentsel farkındalık konusunda klasik bir eser olan, Amerikalı sosyolog Louis Wirth'ün 1938 yılında yazdığı ""Bir Yaşam Biçimi Olarak Kentlilik"" adlı çalışmasına atıf yapılmamıştır. Atıf yapılan diğer eserler üzerindeki tartışma da yetersiz bulunmuştur. Dolayısıyla önerilen araştırmanın önemi ve dolduracağı boşluk belirsiz kalmaktadır. Çalışmanın hangi soruna nasıl bir çözüm geliştireceği ve ilgili alana metodolojik/kavramsal/kuramsal olarak ne gibi özgün katkılarda bulunacağı anlaşılamamaktadır. Nitekim araştırmada şehirlilik bilincini etkilemesi muhtemel faktörler hipotezler kısmında sunulurken oldukça sınırlı sayıda ve zaten hemen her nicel araştırma projesinde etkisi kontrol edilmesi gereken cinsiyet, yaş, gelir düzeyi, eğitim düzeyi gibi faktörlere bakılacağı ifade edilmektedir. Bu genel geçer faktörlerin dışında sadece şehirde yaşama süresinin etkisine bakılacağı belirtilmiş olup, diğer faktörler (çalışma durumu, meslek gurupları, bireylerin Balıkesir’e göç ile mi geldikleri ve nereden geldikleri, Balıkesir’de yaşayan bireylerin yakınlarının başka şehirlerde yaşayıp yaşamadığı, aynı şehirde yaşayan aile bireyleri ve sayısı, aynı ailede yaşayan birey sayısı ve hane halkı fertlerinin profilleri, sağlık durumu vb.)  göz ardı edilmiştir.Ölçek oluşturmanın amacı ve niteliği net olarak ifade edilmemiştir. Ayrıca geliştirilecek ölçeğin özgün yönleri açık bulunmamıştır.  "	1,00
Çalışma İstanbul'daki sanat dünyasındaki ilişkileri, bu ilişkileri ve başarıyı belirleyen sembolik sınırları resmetmeyi ve bu resmi ilişkilere yönelik gerçekleştireceği ağ analizi ile anlamlandırmayı önüne koyarak belli bir özgünlük potansiyeline sahiptir. Önceki eleştiriler konusunda, özellikle kavramsal belirsizliklerin giderilmesi anlamında belli iyileştirmeler yapıldığı görülmektedir. Ancak, araştırma ağ analizini hangi sorulara yanıt aramak üzere kullanacağını iyi tanımlamamıştır. Öneride kullanılması öngörülen ağ analizi yönteminin bir araç olmaktan çıkarılarak, neredeyse amaç olarak ele alındığı görülmektedir. Dolayısıyla, önerilerin projenin analitik boyutu yetersiz kalmakta, daha ziyade tasviri düzeyde kalmaktadır. Bu sorunun üstesinden gelmek için çağdaş sanat alanının yapısı ve dönüşümünü anlamlandıracak bir teorik çerçeveye ihtiyaç bulunmaktadır. Bu bağlamda, sanat alanı ve sembolik sınırlar kavramlarını sanat sosyolojisi alanında kullanan ve bu alanda önemli katkılar yapan Pierre Bourdieu’ya yeterince başvurulmadığı dikkati çekmektedir. Projenin sahip olduğu teorik bakış yeterince belirgin hale getirilmemiştir. Sanat dünyasının sınırları ele alınırken neden sosyo-ekonomik bir bağlamsallaştırma yapılmadığı anlaşılmamaktadır. Bu anlamda küreselleşme ve neoliberal politikaların Türkiye’deki çağdaş sanat alanının ve sembolik sınırların oluşumuna ne tür bir etkileri olduğunun incelenmesinin önerilmeyişinin özgün değeri sınırlandırdığı düşünülmektedir. 	3,20
Proje önerisi matematik eğitiminde önemli konular arasında yer alan modelleme konusuna disiplinler arası bir bakış getirmeyi hedeflemektedir. Bu açıdan özgün bir konuya odaklanmaktadır. Projede farklı branşlardaki (Matematik, Türkçe, Fen ve Teknoloji) öğretmenlerin işbirliği yaparak ortak bir matematiksel modelleme ürünü oluşturmalarının hedeflenmesi önemlidir.  Proje kapsamında açıklanan çok katmanlı öğretim deneyinin (multi-tiered teaching experiment) ülkemizde uygulanacak ilk uygulamalardan olması özgün değerine katkı sunmaktadır.  Ayrıca proje önerisinin kuramsal temellerinin iyi olduğu görülmüştür.Ancak aşağıda açıklanan hususlar projenin özgün değerini olumsuz etkilemektedir. Öncelikle projenin amaç ve hedeflerinin ifade edilmesinde net olmayan hususlar vardır. Projenin ana araştırma sorusundaki “öğretmenler ve öğrenciler üzerindeki etkisi nasıldır” ifadesi net değildir. Her ne kadar alt araştırma sorularında hangi açıdan etkisine bakılacağı belirtilse de daha uygun şekilde ifade edilmelidir. Alt araştırma soruları, tasarlanan öğrenme ortamının öğretmen ve öğrencilere etkisini çeşitli beceriler bağlamında incelemeyi hedeflemektedir. Ancak, “projenin hedefleri” alt başlığında “özdenetim ve değerler eğitimi” gibi becerilerin de incelenmesinin hedeflendiği belirtilmiştir ancak bunlar amaç ve ana araştırma sorusunda yer almamaktadır. Bunların proje araştırma sorularında ifade edilen “modelleme, işbirlikçi öğrenme, ilişkilendirme ve matematiksel düşünme” becerilerinin gelişimine nasıl hizmet edeceği açıklanmamıştır. Projenin özgün değerini olumsuz etkileyen bir diğer nokta ise modellemeye disiplinler arası yaklaşımın neden fen-teknoloji ve Türkçe ile sınırlandığıdır. Özellikle Türkçe ve Matematik disiplinleri arasındaki geçişte sorunlar vardır. Matematiğin Türkçe ile ilişkilendirilmesi “okuduğunu anlama” ya da “problemlerin uygun bir dille yazılmamış olmasının öğrencilerin matematik problemlerinin çözümünde zorlanmalarına sebep olması” ile sınırlıdır. Başka bir deyişle, disiplinler arası ilişki epistemolojik bir boyutta değildir. Örnek olarak sunulan “Okuyan Bilir Problemi” “Türkçe’de Matematik” yaklaşımından ziyade “Matematikte Türkçe” yaklaşımına daha yakındır. Nitekim, problemin sonunda istenen modelleme (adil bir puanlama sistemi oluşturulması), Türkçe öğretim programının değil matematik öğretim programının kazanımlarına daha çok hizmet etmektedir. Oysaki, proje önerisi Türkçe öğretmenleri ile Türkçe derslerinin öğrenme alanı ile ilgili konular için modelleme etkinlikleri geliştirileceğini önermektedir. 	3,60
Proje kapsamında 5-6 yaş çocuklarında zaman, yön/mekânda konum, boyut ve zıt kavramlarının gelişimlerini desteklemek amacıyla mobil yazılımlar geliştirilmesi ve bu yazılımların çocukların kavram edinimi üzerindeki etkisinin incelenmesi hedeflenmektedir. Çocukların kavram gelişimlerini desteklemek üzere nitelikli yazılımların geliştirilmesi oldukça önemlidir. Uygulamaların sadece çocuklar ya da öğretmenlere yönelik bir tasarım ile geliştirilmesinden ziyade, öğretmen, ebeveyn ve çocuğa öznel şekilde tasarlanmış üç farklı arayüz ile geliştirilerek çocuğun kavram öğrenme deneyimini farklı kollardan bütüncül bir şekilde desteklemeyi hedeflemesi olumlu bulunmuştur.Diğer taraftan, araştırma kapsamında ele alınan kavramlara ilişkin alan yazın taraması oldukça sınırlıdır. Beş altı yaş çocuklarının bu kavramlara ilişkin gelişimsel yörüngesi betimlenmemiş, kavramların kazanımına ilişkin yaşadıkları zorluklar ve kolaylıklar ele alınmamış, mobil yazılımların bu zorlukların hangilerinin üstesinden gelmede çocuklara katkı sağlayacağı tartışılmamıştır. Çocukların söz konusu kavramlara ilişkin sahip olabilecekleri kavram yanılgıları ele alınmamıştır. Kavram gelişimi ve öğretimine ilişkin hangi kuramsal modelin benimsendiği tartışılmamıştır.Araştırmanın özgün değer bölümünde sadece proje ile ilgili açıklamalar yer almış, proje kapsamında oluşturulacak ürünlerin özgünlüğü ifade edilmemiştir. Örneğin, proje kapsamında oluşturulacak ürünlerin üç farklı arayüzünün olacağı ifade edilmiştir: öğretmen, aile ve öğrenci. Ancak bu arayüzlerin piyasada hâlihazırda mevcut olan diğer ürünlerden farkının ne olacağı ifade edilmemiştir. Özellikle matematiksel kavram edinimi sürecini desteklemek amacıyla tasarlanmış pek çok yazılımın da varlığı da göz önüne alınırsa, özgün katkı anlamında sınırlılıkların olduğu düşünülmektedir.  Yazılım uygulamaların hem okul öncesi öğretim ilkelerine hem de öğretim tasarımı, ekran tasarımı ve görsel tasarım ilkelerine uygun olarak geliştirileceği belirtilmektedir. Ancak proje metninde bu anahtar ilkelerin ne olduğu belirtilmemiş ya da örneklendirilmemiştir.  Örneğin, hangi tür ekran tasarımları, görsel tasarımlar bu yaş grubundaki çocukların öğrenmesini desteklediği açıklanmamıştır. Ayrıca, okul öncesi öğretim ilkelerine uygun olarak geliştirilmesinden önce, okulöncesi dönemde öğrenmenin nasıl gerçekleştiği ilkesinden yola çıkılması daha önemlidir. Okul öncesi öğretim ilkelerinin öncelikli olarak gözetilmesinden ziyade okul öncesi dönemde öğrenmenin gelişimsel sürecini temele almalıdır. Bu minvalde bir gerekçelendirme özgün değeri daha temel bir çerçeveye oturtacaktır. Proje öğretim destek materyallerinin geliştirme adımında okul öncesi öğrencilerin gelişimsel özellikleri dikkate alınarak dönem çocuklarının kolaylıkla kullanabileceği ekranlar tasarlanacağı belirtilmektedir. Bu gelişimsel özelliklerin net bir şekilde ifade edilip, ekranların bu gelişimsel özellikleri ne yönlerden gözeteceği açıklanmalı ya da örneklendirilmelidir. Uygulama geliştirileceği, ürünlerin içeriğini ve ara yüzlerini tasarlarken Türk kültürüne uygun olan karakter, sembol ve şekillerin seçileceğini belirtmiştir. Bu karakter, sembol ve şekiller neler olduğu, bu yaş grubuna Türk kültürünü nasıl yansıtacağı hususları açıklanmamıştır.	1,40
Proje önerisinin amacı, fen eğitiminde önemli bir yere sahip olan okul dışı öğrenme ortamlarının süreç içerisinde verimli kullanılabilmesi için 360 derece görüntüleme yöntemi ile oluşturulmuş sanal gerçeklik ortamını sınıf ortamına taşıyabilecek bir materyal geliştirmek, uygulamak ve değerlendirmektir. Projede özgün değer olarak okul dışı ortamlar yerine 3600 videolama ile hayvanat bahçesinin sanal turunun oluşturulması belirtilmiştir. Sanal ortamların oluşturulması günümüzde yaygınlaşmaya başlayan ve çağın yeniliklerindendir. Ancak projede oluşturulacak sanal ortamın 5. sınıftaki sınırlı sayıda bir kazanım için oluşturulmaya çalışılması, geliştirilecek materyalin literatürde farklı alanlarda olması,  özellikle hayvanat bahçeleri için fotoğraflama yöntemiyle benzer sanal ortamların yaygın bir şekilde kullanılıyor olması projenin özgün değerini olumsuz yönde etkilemektedir. Aynı zamanda materyalin nasıl geliştirileceği, ders içeriğine nasıl entegre edileceği ve literatürde var olan çalışmalardan ne gibi farklılıklarının olduğu yeterince ayrıntılı olarak belirtilmemiştir. Ayrıca bu proje önerisi için hedeflenen 5. sınıflarda 5.5.1.1.b ve c kazanımları için nasıl bir video çekimi yapılacağı, nelere dikkat edileceği açıklanmamıştır. Hayvanat bahçeleri gözle görülebilir boyutlardaki hayvanların sergilenmesi amaçlıdır, mikroskobik canlılar ve mantarlarla ilgili videolar bunlara nasıl ve neden dahil edileceğine ilişkin açıklama yapılmamıştır. Ek olarak, geliştirilecek materyalin eğitimde nasıl kullanılacağı, öğretmenlerin nasıl bir role sahip olacağı, materyalleri herhangi bir eğitim almadan öğretmenlerin kullanıp kullanamayacağı ve  öğrencilere nasıl bir katkıda bulunacağı net bir şekilde açıklanmamıştır.	2,33
"Proje kapsamında zenginleştirilmiş içerik geliştirilirken; araştırma-sorgulamaya dayalı öğrenme stratejisini temel alan bazı öğrenme yöntem ve teknikleri deney yoluyla öğrenme, zihin haritalama tekniği, kavram karikatürleri tekniği, simülasyon ve animasyon teknikleri ile etkileşimli (çevrim içi ve çevrim dışı) ve çoklu ortam nesnelerinin (ses, video, görsel animasyonlar, simülasyonlar vb.) birlikte kullanıldığı web sitesinin geliştirilmesi amaçlanmaktadır. Proje önerisi, bu yönüyle öğrenme ortamlarının zenginleştirilmesi açısından önemli bulunmuştur. Öte yandan, aşağıda belirtilen hususlar projenin özgün değerini düşürmektedir:Projede içeriğin geliştirilmesinde rehberli araştırma-sorgulama temel alınmıştır. Bu yüzden etkinliklerin 6. sınıfa yönelik geliştirileceği belirtilmiş ancak hangi ünitenin seçileceği ve bu üniteye yönelik var olan sorunların neler olduğundan söz edilmemiştir. Ayrıca araştırma-sorgulama ile zenginleştirilmiş materyalin alanyazına dayalı olarak teorik altyapısının nasıl oluşturulduğu öneride yer almamaktadır.Proje önerisinde “Akıllı tahtalarda unutulmaması gereken nokta; öğretmenin ya da sunum yapan kişinin kullanmasından ziyade öğrencinin de bu tahtayı kolay bir şekilde kullanabilmesi gereklidir” hususuna vurgu yapılmaktadır. Ancak proje önerisinde belirtilen deneylerin, zihin ve kavram haritalarının ve diğer yöntemlerin uygulamalarda öğrencilerin aktif katılımlarının nasıl sağlayacağına dair bilgilere yer verilmemiştir.Projenin özgün değerlerinden birisi olarak “zenginleştirilmiş içerikte birden çok öğretim yöntem ve tekniğin birlikte kullanılabilecek olması ve alana yönelik z-kitap/z-içerik sayısının çok az olmasının bu projenin özgün değerine katkı sağlayabileceği düşünülmektedir.” ifadesine yer verilmektedir. Ancak projede zenginleştirilmiş içerikte hangi yöntem ve tekniklerin kullanılacağına yer verilmesine rağmen geliştirilecek etkinliklere ve birbiriyle nasıl ilişkilendirileceğine dair açıklayıcı bilgilere yer verilmemiştir. Geliştirilecek etkinliklere yönelik ayrıntıya yer verilmediği gibi somut örneklendirmelerde yapılmamıştır. Proje ekibinin projede adı geçen yöntemlere yönelik projeleri ve çalışmaları bulunmaktadır. Yapılması planlanan bu projede daha önce yapılmış çalışmalardan farklı olarak ne yapılmasının planlandığı açık olarak ortaya konulmamıştır. Proje önerisinde fen bilimleri öğretiminde kullanılabilecek birçok yöntem ve tekniklere (deney yoluyla öğrenme, zihin haritalama tekniği, kavram karikatürleri tekniği, simülasyon ve animasyon teknikleri vb.) yer verilmiş ancak bu tekniklerin bir araya getirilerek zenginleştirilmiş materyalin nasıl oluşturulacağı sürecine yeterince vurgu yapılmamıştır. Özellikle zihin haritalama, kavram haritası ve kavram karikatürleri benzer amaçlara hizmet etmektedir. Bu yöntemlerin bir arada kullanımında nelere öncelik verileceği neyin nerede kullanılacağı belirtilmemiştir. Proje önerisinde deney yoluyla öğrenme yönteminin sınıf içi ve özelliklede sınıf dışı uygulamalarında nasıl planlanacağına yer verilmemiştir. Projede rehberli araştırma sorgulama anlayışı temel alınmasına rağmen, sınıf dışı uygulamalarda (çevrimiçi) bu anlayışın nasıl sağlanacağı açıkça belirtilmemiştir.Hazırlanacağı belirtilen web sayfasının hangi teknoloji/öğretim tasarımı ilkelerine göre hazırlanacağı, farklılığı ve yeniliği, hangi eksikliği nasıl gidereceği veya hangi soruna nasıl bir çözüm geliştireceği hususuna yer verilmemiştir.Projenin uluslararası nitelikte metodolojik, kavramsal ya da kuramsal katkısının ne olacağı ile ilgili yeterli bilgi bulunmamaktadır."	1,67
Proje dünya müzelerinden farklı örneklerin 3B modellerinden oluşan okul müzesi oluşturma hedefi bakımından özgün olarak değerlendirilmektedir. 3B yazıcılar aracılığı ile gerçekleştirilen uygulamaların yeni oluşu ve bu teknolojilerin hızlı biçimde eğitime entegrasyonunun sağlanması bir diğer özgünlük olarak değerlendirilebilir. Bu bağlamda ünlü müzelerdeki tarihi eserlerin 3B yazıcı ile basılarak öğrencilerin ilgisine sunulması bu alandaki farkındalığı artırmada fayda sağlayacaktır. Basılacak eserlere fiziki erişimin yanı sıra sergilenecek eserlerle ilgili etkileşimli ortamların oluşturulması da bu projenin değerini artırmaktadır. Ayrıca bu konuya ilişkin Türkiye'de daha önce yapılmış benzer bir çalışma bulunmaması bu projeye bu alanda bir boşluğu doldurarak benzer çalışmalara öncülük yapabilme şansı tanımaktadır.Bununla beraber, çalışmada ele alınan bağımsız değişkenlerin çalışmaya neden dahil edildiklerine dair kuramsal bir gerekçe sunulmamıştır. Ayrıca, tutum kavramı öneride kullanıldığı haliyle işlevsel olarak tanımlanmamıştır.	3,60
"Projenin amacı, geliştirilen çok faktörlü denetim modeli ile okul yöneticilerinin ve öğretmenlerin denetime ilişkin tutumunu olumlu yönde gelişimini sağlamak; okul yöneticilerinin ve öğretmenlerin mesleki yeterlilik düzeylerini geliştirmek, öğrenci başarısını artırmak, olumlu örgüt kültürü geliştirmek ve örgütsel yapıyı güçlendirmektir. Ancak, ders denetimlerinin denetmenlerce yapılması gerektiği düşüncesi şu anki sistemde yasal olarak mümkün görülmemektedir. Bu anlamda, geliştirilecek olan modelin ulusal düzeyde yaygınlaştırılması da gerçekçi bir hedef olarak görülmemektedir. Kültürün denetmenlerce oluşturulması teorik olarak mümkün değildir. Denetmenlerin parçası olmadıkları bir okulun kültürüne müdahale etmesi söz konusu olamaz. Projede önerilen müfettişin belli bir süre okullarda bulunması önerisi yeterli görülmemektedir. Kültür oluşturmak bir değişim işidir ve liderce yapılabilir. Denetimin okul kültürü değişkeni dikkate alınarak yapılması gerektiği şeklindeki varsayım teorik olarak gerçekçi değildir. Çünkü örgüt kültürü biriciktir ve okula özgüdür. Ne kadar okul varsa o kadar da kültür vardır. Her okul için kültür merkezli bir denetim modeli geliştirilmesi düşünülemeyecektir.Proje önerisinin amaçları ile yöntem bölümünde yer alan içerik birlikte değerlendirildiğinde, içeriğin amaçları gerçekleştirecek nitelikte olmadığı gibi mevcut lisansüstü program içeriklerinden de (konu başlıkları itibariyle) bir farklılık göstermediği anlaşılmaktadır. Bu nedenle, proje önerisinin ön gördüğü amaçları mevcut uygulamalara benzer bir içeriğin uygulanması ile gerçekleştirme iddiasında bulunması proje önerisinin özgün değerini ciddi boyutta olumsuz etkileyecek niteliktedir.Proje önerisinde verilecek eğitimle okul, öğretmen, öğrenci ve öğrenci başarısı üzerinde oluşturulacağı varsayılan etkilerin projede öngörülen eğitim aracılığıyla ve müfettişler kanalıyla oluşturulabileceği konusunda kavramsal bir dayanak sunulmamıştır. "	1,60
"Epistemolojik inançların öğrenme-öğretme sürecinde hem öğretmen hem de öğrenciler üzerinde doğrudan ve dolaylı etkileri olduğunu ortaya koyan çalışmalar mevcuttur. Öğrenme-öğretme sürecinde hedef kitlesinin, zekâ ve yetenek, öğrenme biçimi, öğrenme hızı, önbilgi ve epistemolojik inançları gibi bireysel özelliklerinin ve bu özelliklere dayalı gereksinimlerinin belirlenerek gerekli düzenlemenin yapılması önemlidir. Ancak epistemolojik inançlar bileşeni kendi başına alınmadan diğer bileşenlerle beraber düşünülmelidir. Araştırmanın alan yazındaki mevcut araştırmalardan ülkemize özgü kültür özellikleri ve kapsamlı modelleme özellikleri bakımından farklılaşacağı belirtilmiş olsa da benimsenen araştırma yönteminde kültür özellikleri ve modelleme aşamalarına değinilmemiştir.Proje sonucunda ne yapılmak istendiği net olarak ifade edilmemiştir. Öğretmen adaylarının epistemolojik inançlarının onların öğretmenlik yaklaşımına etkisinin mi yoksa bu inançların onların öğrenci olarak öğrenmelerine etkisinin mi araştırılacağı açıkça ortaya konmamıştır. Proje teklifinde iki anlama da gelebilecek ifadelerin mevcut olduğu görülmektedir. ‘Ülkemizin mevcut dinamiklerine ve kültürel öğelerine uygun bir model' derken bu dinamik ve öğelerin neler olduğu ve epistemolojik inançları nasıl etkileyebileceği somut olarak açıklanmamıştır. Proje önerisinde  ""ülkemizin mevcut dinamiklerine ve kültürel öğelerine doğrudan hitap eden alan eğitimine yönelik bir epistemolojik inanç gelişim modeli ortaya konulması amaçlanmıştır"" denilmektedir. Ancak proje önerisinin bir üniversitenin tek bir fakültesinde yapılacak bir çalışma ile sınırlı olması özgün değeri kısıtlamaktadır."	2,00
Tam zamanlı kaynaştırma uygulamasına devam eden öğrencileri bulunan ortaokul müzik öğretmenlerinin BEP hazırlama ve uygulama yeterliklerinin geliştirilmesi amacıyla önerilen bu projenin özgün değerinin sınırlı olduğu düşünülmektedir. Aynı zamanda çalışmanın kurgulanma aşamasında ciddi sınırlılıklar olduğu açıktır. Öncelikle çalışmanın otizm tanısına sahip olan ve tam zamanlı kaynaştırma eğitimine devam eden özel gereksinimli öğrenciler ile gerçekleştirilmek istendiği belirtilmiştir. Fakat öneride niye özellikle bu grubun seçildiği gerekçelendirilmemiştir. Ayrıca BEP’in geliştirilme sürecine bakıldığında, bu programın geliştirilme sürecinin derslere veya tanı grubuna göre farklılaşmayacağı, bir başka deyişle BEP’in tüm özel gereksinimli öğrenciler ve tüm dersler için benzer aşamalar geçilerek (eğitsel performans düzeyi belirleme, uzun ve kısa dönemli amaç yazma ve bunların belirlenen süre aralığında sorumlu kişiler belirlenerek uygulanması) geliştirildiği ve uygulandığı bilinmektedir. Bu açıdan bakıldığında müzik dersinde BEP hazırlama ve uygulama sürecinin diğer dersler açısından farklılık yaratmayacağı bellidir. Diğer taraftan, özel eğitim alanında geliştirilmiş BEP hazırlama ve uygulama yönergelerinin günümüzde ulusal ve uluslararası alanyazında gerek basılı gerekse de elektronik ortamda kolaylıkla ulaşılabilen materyaller (örneğin, MEB Özel Eğitim ve Danışma Hizmetleri Genel Müdürlüğünün 2004 yılında hazırlamış olduğu BEP Geliştirme Yol Haritası) olduğu bilinmektedir. Bu açıdan bakıldığında, bu projede BEP hazırlama ve uygulamaya yönelik öğretmenlere sunulacak bilgilerin alanyazındaki varolan kolay ulaşılabilir bilgilerden çok farklı olmayacağı düşünülmektedir. Ek olarak, çalışmanın giriş bölümünün de kurgulanmasında birtakım sınırlılıklar olduğu görülmüştür. Her ne kadar çalışma öğretmenlerin BEP hazırlama ve uygulama becerilerinin arttırılmasına yönelik olarak planlansa da literatür taraması bölümünde bu konudan daha çok, özel gereksinimli öğrencilerle yapılan müzik eğitimi uygulamalarına vurgu yapıldığı görülmüştür. “Literatür taraması sonucunda Türkiye’de müzik eğitiminde kaynaştırma uygulamalarının ele alındığı çalışmaların nerdeyse yok denecek düzeyde olduğu” ifadesi de bu görüşü destekleyen bir ifadedir. Halbuki bu çalışmada odaklanılmak istenen temel konu müzik eğitiminden çok müzik öğretmenlerinin BEP geliştirme ve uygulama becerilerinin geliştirilmesidir. Bu yönüyle önerilen projenin giriş bölümlerinde araştırılması planlanan konuya ilişkin yeterli literatür desteğinin sağlanamadığı düşünülmektedir.Proje konusu olarak niçin Müzik öğretmenlerinin BEP hazırlama ve uygulama yeterliklerinin geliştirilmesinin seçildiği yeterince gerekçelendirilmemiştir. Ayrıca otizm tanılı ortaokul öğrencileri için müzik eğiminin önemi de tartışılmamıştır. Özetle, projeden elde edilecek olası çıktıların MEB tarafından okullarda yapılan uygulamalarla benzerlik göstereceği bu yönüyle uygulamaya yaratıcı ve yenilikçi çözüm bulması bakımından zayıf olacağı düşünülmektedir.	1,40
Proje önerisinde olasılıksal oynaklık (stochastic volatility) modelleri ile varlık fiyatlama ve ekonomik büyümede yakınsama konularının incelenmesi planlanmaktadır. Bunu yapmak için hem yeni bir yöntem geliştirileceği hem de yeni bir alanda farklı biçimde uygulanacağı belirtilmiştir. Ayrıca, projenin özgün değeri olarak ekonomik büyümede yakınsama hipotezinin de olasılıksal oynaklık modelleri kapsamında modelleneceği ve özellikle sigma-yakınsama tezinin sınanacağı ifade edilmektedir. Fakat büyüme literatürünce ortaya konulan ilgili verilerin özelliklerinin bu modeller için uygun olup olmadığı hiç tartışılmamıştır. Yapıları gereği olasılıksal oynaklık modelleri zaman içerisinde değişen, kümelenen ve birbirine bağımlı serilerin modellenmesinde kullanılmaktadır. Bu bağlamda adı geçen modellerin konu ile uyumlu olmayabileceği göz ardı edilmemelidir. Ancak yöntem bölümünde detaylıca açıklanan eksiklikler ve belirsizliklerin projenin özgün değerini önemli ölçüde kısıtladığı değerlendirilmiştir.	2,60
Proje önerisinde Türkiye, gelişmiş ve gelişmekte olan hisse senedi piyasaları getirilerinin kuyruk dağılımlarındaki bilgileri kullanarak ilk aşamada bu piyasalar arasındaki bulaşma, kaliteye kaçış ve kaliteden kaçış durumlarının araştırılması amaçlanmaktadır. Bu kapsamda proje önerisi, sermaye piyasalarının risklerinin yayılma mekanizmalarını incelemeyi ve risk çeşitlendirmesinin hangi piyasalar arasında mümkün olduğunu ortaya koymayı hedeflemektedir. Proje önerisi ekonometri literatüründe yeni geliştirilmiş araştırma tekniklerinin ilk ve özgün uygulamalarından birini içermektedir. Bu tekniklerin uygulanmasıyla elde edilmesi hedeflenen bulgular da literatür açısından yenilik taşıyacak niteliktedir. Bu nedenlerle araştırmanın özgün değeri mevcuttur.	4,40
Proje önerisinde, araştırma konusu net olarak tanımlanmasa da anlaşıldığı kadarıyla politik, ekonomik ve çevresel boyutları olan çok amaçlı doğrusal programlama çerçevesinde Türkiye’nin enerji kaynaklarının optimal planlamasının yapılması amaçlanmaktadır. Bu amaçla kullanılacak matematiksel modeldeki değişkenlere ilişkin verilerin bulanık regresyon yöntemi ile 2020’ye kadar olan dönem için yıllık öngörülerinin yapılması ve öngörü dönemindeki her bir yıl için de optimizasyon yapılması hedeflenmektedir. Ancak kullanılacak modelin, değişkenlerinin,  ilgili verilerin ve en önemlisi amaçların iyi tanımlanmamış olması nedeniyle proje önerisinin özgünlüğü azalmaktadır.Ayrıca, projenin başlığının proje hedeflerini tam olarak yansıtmadığı ve enerji üretimi (arz) konusunun mühendislik tarafının da proje önerisinde yeterli tanımlanmadığı görülmektedir. Dolayısıyla, proje önerisinin mevcut haliyle, özgün hedef ve bütünlük açısından yeterli olmadığı düşünülmektedir.	2,20
Proje önerisi, Merkez Bankası bağımsızlığının enflasyona etkisini dikkate alarak birbirine ters yönde işleyen delegasyon etkisi ve tahterevalli etkisini farklı ülke gruplarını dikkate alacak şekilde panel veri yöntemiyle tahmin etmeyi ve etkinin büyüklüğüne göre Merkez Bankası bağımsızlığının enflasyon üzerindeki etkisini araştırmak amacındadır. Proje önerisi, birçok açıdan çalışılmış bir konuyu ele almasına rağmen, teorik ve ampirik çerçevede, delegasyon etkisi ve tahterevalli etkisinin beraber ele alınmasının hedeflenmesi ilgili literatür açısından yenilik içermektedir. Proje önerisi bu açıdan özgün değer taşımaktadır. Ancak, mevcut literatür eleştirel bir şekilde taranarak, çalışmanın literatürde hangi boşluğu nasıl dolduracağı daha net bir şekilde ortaya konmalıdır. 	4,33
Proje önerisinde, konutlarda elektrik tüketiminin, alışkanlık ve davranışların değiştirilmesi ile ne ölçüde değişebileceğinin incelenmesi, bu değişimi etkileyen faktörlerin belirlenmesi ve bu değişimin elektrik tüketimi, harcaması ve CO2 emisyonu bazında etkilerinin incelenmesi hedeflenmektedir. Araştırma konusunun özgünlük potansiyeli yüksek olmakla birlikte, proje önerisinde kullanılması planlanan ölçüm teknikleri, yöntem ve analizlerdeki zayıflıklar/eksiklikler projenin özgünlüğünü önemli ölçüde azaltmaktadır. Proje önerisi ile tam olarak neyin ölçülmek/sınanmak istendiği açık değildir. Proje başlığında belirtildiği gibi hanehalkının davranış ve alışkanlıklarının elektrik tüketimi üzerindeki etkisinin mi, Verimlilik konusundaki bilgilendirmenin elektrik tüketimi üzerindeki etkisinin mi yoksa farklı verimlilik bilgilendirme yöntemlerinden hangisinin elektrik tüketiminde tasarruf sağlamada etkili olduğunun mu araştırılmak istendiği belli değildir.Araştırma konusunun en önemli kısmı olan anket tekniği ile ne olduğu iyi tanımlanmamış davranış ve alışkanlıkların elektrik tüketimi üzerindeki etkilerinin ne kadar başarılı bir şekilde ölçülebileceği oldukça tartışmalı bir konudur. Ayrıca, Türkiye genelinde tüketici profili tanımlanmasının da uygun olmayacağı ve bu haliyle projenin, hedef ve bütünlük açısından proje önerisinin özgün olmadığı düşünülmektedir.Diğer yandan, literatürde farklı ülkeler özelinde yapılan bir yöntemin Türkiye için bir benzerinin kullanılmış olması ve yeni bir yöntem gibi öneriliyor olması proje önerisine özgünlük katmamaktadır.	1,80
Proje Türkiye'de emeklilerin tüketim yapılarının emeklilik öncesine göre nasıl değiştiğini analiz etmeyi ve yazında emeklilerin tüketim bilmecesi olarak geçen durumun geçerli olup olmadığını araştırmayı amaçlamaktadır. Bu konuda daha önce Türkiye'de bir çalışma yapılmamış olması çalışmaya bir özgünlük katmaktadır. Ancak incelenmek istenen emeklilik tüketim ilişkisi, yaş-tüketim ve gelir - tüketim ilişkileriyle de yakından bağlantılıdır. Yaş-tüketim ve gelir – tüketim konularında ciddi bir literatür bulunmaktadır. Yapılacak çalışmanın mevcut literatürden(yaş-tüketim ve gelir – tüketim literatürü) nasıl farklılaştığı yeterince açıklanmamıştır. Bu durum, çalışmanın özgün değerini kısıtlamaktadır.Proje önerisindeki literatür incelemesi çoğunlukla güncel çalışmaları ihtiva etmemektedir. Örnek olarak aşağıdaki makaleler verilebilir:1) Li, H., Shi, X. and Wu, B., 2015. The retirement consumption puzzle revisited: Evidence from the mandatory retirement policy in China. Journal of Comparative Economics.2) Hong, Z. and Kaizhi, Y., 2015. Retirement and Urban Household Consumption: Based on Empirical Evidences of Regression Discontinuity Design. Economic Research Journal, 1, p.019.3) Fisher, J.D. and Marchand, J.T., 2014. Does the retirement consumption puzzle differ across the distribution?. The Journal of Economic Inequality, 12(2), pp.279-296. (Baş yazarın 2008 çalışması ele alınmıştır.)4) Velarde, M. and Herrmann, R., 2014. How retirement changes consumption and household production of food: Lessons from German time-use data. The Journal of the Economics of Ageing, 3, pp.1-10.5) Barrett, G.F. and Brzozowski, M., 2012. Food expenditure and involuntary retirement: Resolving the retirement-consumption puzzle. American Journal of Agricultural Economics, 94(4), pp.945-955.6) Ke-zhong, Z.H.A.N.G. and Qiu-chuan, J.I.A.N.G., 2013. Population Ageing, Retirement and Consumption: Is There Retirement Consumption Puzzle in China?. Population & Economics, 5, p.003.7) Borella, M., Moscarola, F.C. and Rossi, M., 2014. (Un) expected retirement and the consumption puzzle. Empirical Economics, 47(2), pp.733-751.8) Moreau, N. and Stancanelli, E., 2015. Household consumption at retirement: A regression discontinuity study on french data. Annals of Economics and Statistics/Annales d'Économie et de Statistique, (117-118), pp.253-276.9) Li, H., Shi, X. and Wu, B., 2015. The Retirement Consumption Puzzle in China. The American Economic Review, 105(5), pp.437-441.	3,20
Proje finansal gelişme faktörlerinin iktisadi büyüme üzerindeki etkilerini empirik olarak incelemeyi hedeflemektedir. Bu konu literatürde daha önce incelenmiş olmak ile birlikte proje çerçevesinde doğrusal olmayan modeller kullanılarak finansal gelişme ile ilgili belli bir eşik değer olup olmadığı değerlendirilecektir. Ayrıca, bölgesel düzeyde çalışmalar yapılacaktır. Proje literatürde daha önce yapılmamış bir çalışmayı Türkiye verisi ile yapmayı hedeflemektedir. Ancak proje yürütücüsünün daha önce bursiyer olarak yer aldığı 110K295 numaralı proje dikkate alındığında bu projenin il düzeyinde veri üretimine hiçbir katkı sağlamayacağı anlaşılmaktadır. Çünkü her iki proje önerisinin de 2004-2011 veri setini kullanması öngörülmüştür. Bu durum proje önerisinin özgün değerini sınırlandırmaktadır. Dönemin genişletilmesi ve güncellenmesi bu sorunun aşılmasına kısmen katkı sağlayabilirdi. 	2,75
Proje önerisinde, İran, İsrail ve Türkiye'nin ekonomik etkileşimlerini zaman serisi modelleri, doğrusal olmayan modeller, Bayesian modeller ve DSCGE modelleri çerçevesinde irdeleneceğini ileri sürülmektedir. Fakat proje önerisinin teorik altyapısının ve bu teorik yapıyı irdelemede kullanılacak modellerin nasıl dizayn edileceği, hangi değişkenin hangi bağlamda neden kullanılacağı ve tahmin edileceği öne sürülen doğrusal olmayan modellerin nasıl ve tahmin edildikten sonra öngörülerin nasıl yapılacağı ifade edilmemiştir. Aynı şekilde tahmin edileceği öne sürülen DSCGE modellerinin sabit katsayılarının nereden alınacağı, modelin dinamik ve stokastik yapısının nasıl kurgulanacağı ve kalibrasyonların neye göre yapılıp karşılaştırmaların yapılacağı konusunda hiçbir bilgi verilmemiştir. Bütün bu hususlardan dolayı projenin özgün değerinin olmadığı değerlendirilmiştir.	1,00
"Proje önerisi vergi ahlakı ve vergi algısını araştırmayı amaçlamaktadır. Bu konu önemli olmakla beraber, çok sayıda ulusal ve uluslararası araştırmaya konu olmuştur. Dolayısıyla proje önerisinin ulusal veya uluslararası literatüre nasıl bir katkıda bulunulacağı, mevcut literatürün bıraktığı hangi boşlukları dolduracağına ilişkin ikna edici herhangi bir açıklama yer almamaktadır. Yukarıda belirtildiği gibi Türkiye'de ve başka ülkelerde bu konuda birçok çalışma yapılmıştır. Örneğin, Gelir İdaresi Başkanlığı tarafından yayımlanan E. Tuay ve İ. Güvenç tarafından yapılan 2007 yılında, 73 soru ile 18 ilde 6546 kişi üzerinde gerçekleştirilen ""Türkiye’de Mükelleflerin Vergiye Bakışı"" başlıklı çalışma bunlardan biridir. Benzer şekilde, I. Ayaş ve N.T. Saruç tarafından 2015 yılında ülke karşılaştırmaları anlamında İtalya ve Türkiye'deki vergi kültürü ve vergi ahlakını karşılaştıran bir çalışma da yapılmıştır. Yine, proje önerisinde de alıntı yapılan A. Gökbunar vd. tarafından hazırlanan çalışmada Avrupa Değerler Anketi ile ilişkilendirilerek Türkiye'deki vergi ahlakını belirleyen faktörler üzerinde durulmuştur. Gerek uluslararası gerekse ulusal konu ile ilgili çok sayıda çalışmanın yapılmış olması proje önerisinin özgün değerini büyük ölçüde ortadan kaldırmaktadır. Başka bir deyişle, proje önerisinin bu haliyle literatürde nasıl bir boşluğu dolduracağı ya da henüz cevabı verilmemiş hangi sorulara cevap vereceği açık değildir. Dünya Değerler Araştırması verilerinde olmayıp anketle temin edilmesi hedeflenen verilerin ne olduğu net değildir. Sözü edilen araştırma zaten bu tür soruları içermekte ve bulgularını uluslararası karşılaştırmalı olarak sunmaktadır. Araştırmanın anket yöntemi ile yapılması önerilmektedir. Ancak, vergi ahlakı ve algısını araştırmayı hedefleyen proje önerisi kapsamında hazırlanan anket formunda vergi ile ilgili tek bir sorunun bulunmaması da dikkat çekmektedir. Ayrıca, Dünya Değerler Araştırmasına atıf yapıldığı halde bu araştırmadaki verilerin nasıl kullanılacağına ilişkin herhangi bir açıklama yapılmamıştır. Sonuç olarak yukarıda belirtilen açıklamalar ışığında proje önerisinin özgün değeri yetersiz bulunmuştur.  "	1,20
Proje önerisinin temel amacı, ergenlik çağındaki (14 -18 yaş) bireylerin para yönetimi ve tasarruf davranışına dair bilgilerinin/bilgi kaynaklarının tespit edilmesi, istatistiksel ve ekonometrik olarak detaylı bir analizinin yapılması olarak belirtilmiştir. Tasarrufların yetersizliği konusu Türkiye'nin ekonomi gündemindeki en önemli konulardan biridir. Bu nedenle gençlerin tasarruf davranışlarını inceleyen bir çalışma bu soruna önemli bir yönüne ışık tutacağı için önemlidir. Ayrıca literatürde bu tip bir çalışmanın bulunmuyor olması da çalışmanın özgünlüğünü önemli ölçüde etkilemektedir. 	4,00
Proje önerisinin amacı ARDL ve Bağıl Duyarlılık Analizlerini kullanarak, genel ve özel kapsamlı tüketici fiyatlarını etkileyen unsurların belirlenmesidir. Proje önerisinde, her şeyden önce, modelde önerilen değişkenlere neden ihtiyaç duyulduğunun gerekçelerinin teorik olarak yeterince tartışılmadığı görülmektedir. 2 numaralı denklem tahmini sonucunda bir Phillips eğrisine ulaşıldığı anlaşılmaktadır. Ancak bu konudaki literatüre yer verilmemiştir. Phillips eğrisine göre iktisadi aktivitenin göstergeleri olarak kullanılan üretim açığı, işsizlik oranı ve kapasite kullanım oranı gibi değişkenlerin aynı anda modelde yer alması model kurma hatasına neden olacaktır. Ayrıca, para arzı ölçümünün çek ve kredi kartı kullanım miktarlarıyla genişletilmesine dayanak teşkil eden faktörlerin Türkiye ekonomisi için neden önemli olduğunun ortaya konulması gerekmektedir. Benzer şekilde, TÜFE üzerinde ağırlıklandırılmış borçlanma maliyetini kullanmanın iktisadi analiz açısından önemi tartışılmamıştır. Literatür taramasında Türkiye için yapılan çalışmaların değişken ve yöntem açısından eleştirel bir şekilde ortaya konulmadığı ve literatürdeki açığın tam olarak tespit edilmediği görülmektedir. Proje önerisinde, iktisadi bir temele oturmayan ve uygulama ülkesi olan Türkiye açısından böyle bir değişken seti kullanmanın öneminin tartışılmaması özgün değeri önemli ölçüde kısıtlamaktadır. Bunun yanı sıra bağıl duyarlılık analizinin, literatürdeki mevcut yöntemlere göre üstünlüğü ve katkısı açıklanmamıştır. Genel ve özel TÜFE göstergelerinin belirlenen değişkenlere göre esnekliklerinin hesaplanmasının nasıl bir özgün değer taşıdığı tartışılmamıştır. Ayrıca proje önerisinde, yapısal kırılmalı birim kök testi olarak Perron (1989) tarafından geliştirilen yöntem kullanılacaktır. Bu durumda, değişkenlerde yapısal kırılmanın var olduğu, bunun bir tane olduğu varsayılmaktadır. Bu noktada yapısal kırılmalı bir analize neden ihtiyaç duyulduğunun değişken setinin dinamiklerinden hareketle tartışılması gerekmektedir. Ayrıca, niçin bütün değişkenlerde sadece bir yapısal kırılmanın beklendiğinin gerekçeleri Türkiye ekonomisi için açıklanmamıştır. Perron (1989) çalışmasını takiben literatürde oldukça yaygın bir biçimde kullanılan Zivot ve Andrews (1992) ve Lee ve Strazicich (2003 ve 2013) testlerinin güç özelliklerinin Perron yaklaşımından daha iyi olduğu ortaya konulmuştur. Niçin yalnızca Perron testinin seçildiği gerekçelendirilmelidir. ARDL yaklaşımı, farklı dereceden birim kök özelliklerine sahip değişkenler için kısa ve uzun dönemli analizi yapmayı mümkün kılmaktadır ve çok yaygın bir kullanıma sahiptir. Ancak, bu yaklaşım çok katı varsayımlar içermektedir. Birincisi, değişkenlerde yapısal değişmeler olmadığı varsayımı vardır. Bu durumda, değişkenlerde yapısal değişme olduğu varsayımı yapılmışken, tahmin edilecek modelde yapısal değişme olmadığını varsaymak gerçekçi değildir. ARDL modelinin dayandığı bir diğer önemli varsayım, açıklayıcı değişkenlerin içsellik sorunu içermediğidir. Ancak, tahmin edilecek modelde para arzı ve faiz oranı arasında bir içsellik olduğu IS-LM analizinden bilinmektedir. Bu durumda ARDL modeli yerine içsellik sorununu dikkate alan tahminciler kullanılmalıdır.Yukarıda değinilen tüm bu hususlar projenin özgün değerini düşürmektedir. 	1,60
"Proje önerisinin amacı, AYM mahkemesi kararlarının belirleyicilerini ampirik olarak analiz etmektir. Bu çerçevede, öneride başlıca iki husus ön plana çıkmaktadır. Birincisi, Türkiye için AYM kararlarının ampirik analizine yönelik hakim ve mahkeme bazında 1961’den başlayarak kapsamlı bir veri setinin oluşturulması; ikincisi, Türkiye’de AYM kararlarının ilk kez ampirik olarak analiz edilmesidir. Proje önerisi, literatürdeki gelişmelerden hareketle proje konusunun önemini ortaya koymuş ve önerinin niçin ve nasıl bir özgün değer içerdiğini göstermiştir. Proje önerisinin özgün değeri, uluslararası literatürdeki tartışmalar çerçevesinde Türkiye için veri ve ampirik analiz eksikliğini ortaya koymakta ve bu eksikliklerin giderilmesine yönelik bir yenilik (veri seti oluşturma ve model tahminleri) içermektedir.  Bu anlamda proje, oluşturulacak veri setleri, bu verilerin analizi için kullanmayı önerdiği tahmin metodolojisi, araştırma soruları, elde etmeyi amaçladığı bulgular ve hedeflenen çıktılar açısından özgündür."	4,60
Bu proje önerisinde tarımsal ürünlerde Türkiye ve AB arasındaki ticari serbestleşmede hangi tarımsal ürünlerin rekabet üstünlüğünün bulunduğu rekabet gücü endeksleri hesaplanarak ve ana bileşenlerden elde edilen endeksle tarife oranları arasındaki ilişki analiz edilerek, tarifeler kalktığında elde edilecek rekabet gücünün belirlenmesi amaçlanmıştır. Ancak farklı endeksler kullanarak rekabet gücünün hesaplanması,  bu alanda teorik olarak problemleri ortaya koyup bu eksiklikleri giderecek öneriler ve bu alana özgün katkılar sunmaktan uzaktır. Başka bir deyişle, yalnızca RCA vb. rekabet gücüne yönelik endeks değerlerinin hesaplanması çalışmayı özgün kılmamaktadır. Bu alanda gerek ülke bazlı gerekse de ürün bazlı çalışmalar, genel denge ve kısmi denge analizleri mevcut olup proje önerisinde bu çalışmalara değinilmemektedir. Araştırmacılar tarifeler ortadan kalktığı durumda ticaret hadleri üzerindeki olası etkiler üzerine yazılmış teorik ve empirik literatüre hiç değinmemişlerdir. Bu alandaki literatürde yapılan tartışmalar ışığında proje önerisi, metodolojik, kavramsal veya kuramsal katkılar sunmamaktadır. Bu bağlamda, konuyla ilgili literatür etkin bir şekilde tartışılarak eksiklikleri ortaya konmamış ve önerilen projenin hangi açılardan literatüre katkı yapacağı (ürün bazında empirik analiz yapılacağı dışında) belirtilmemiştir. Proje önerisinin mevcut literatürü eleştirel bir değerlendirmeye tabi tutarak hangi alanlarda katkı yapacağı ya da farklılık taşıyacağının net bir şekilde ortaya konmamış olması projenin özgün değerini sınırlandırmaktadır. 	1,40
"Proje önerisinin amacı; menşe tescili almış ürünlerde, bu tescilin potansiyel faydasından yararlanmayı engelleyen faktörleri değer zinciri analizi ile ortaya koymak ve üreticilerin yaratılan değerden daha adil pay almaları için sürdürülebilir değer zinciri modelini ve uygun politikaları belirlemektir.  Türkiye'de literatürde menşe işaret tescili almış ürünlerde, işaret tescilinin etkin bir şekilde kullanılamamasının nedenlerini ortaya koyan kapsamlı bir araştırmanın olmaması ve uluslararası literatürde, konuyla ilgili fazla çalışmanın olmaması çalışmanın özgün değer potansiyelini arttırmaktadır. Ancak araştırmada kullanılacak değer zinciri analizi, ödeme istekliliğine yönelik talep analizi ve ikili seçim deneyi ise geleneksel olarak yurtiçi ve yurtdışı literatürde kullanılmaktadır. Çalışmada uluslararası literatürdeki modellerden örnekler verilmiştir. Çalışma kapsamının ve kullanılacak modelin bu literatürde verilenlere göre şekillenecek olmasının önerinin özgünlüğünü azalttığı düşünülmektedir. "	3,80
"Türkiye’nin dış açık sorununun çözümünde ihracatın arttırılmasının önemli olduğu çoğu kez vurgulanmaktadır. Diğer taraftan ”üretimin uluslararasılaşması” sürecinde Türkiye’de imalat sanayinin yapısının ithalata bağlı hale geldiği ve ihracatın katma değer yaratma potansiyelinin düşük olduğu da bir gerçektir. Bu nedenle ihracatın yurtiçinde katma değer ve istihdam yaratılmasında ne derece rol oynadığı, araştırılması gereken önemli bir konudur. Önerilen projede ihracatın istihdam yaratma kapasitesinin incelenmesi amaçlanmaktadır. Bu açıdan ve işsizliğin düşürülmesine yönelik politikaların oluşturulması açısından proje özgün değer taşımaktadır.Projenin ihracatın ve yurt içi üretimin istihdam yaratma kapasitelerini karşılaştırmalı olarak saptamayı hedeflemesi ve bu hedefine ulaşması durumunda, yapılacak çalışma işsizlik sorununun çözülmesinde izlenilecek politikalar için yol gösterici olabilir. Önerilen proje aynı zamanda, artan ihracat hacmiyle birlikte gözlenen ""istihdamsız büyüme tartışmalarına"" da hem Türkiye’de hem de yurt dışında literatüre katkı sunabilir."	4,00
"Proje önerisinde ileri sürüldüğünün aksine önerilen matris, bir kalkınma katkı matrisi değildir. Kalkınmaya ilişkin girdi, süreç ve çıktı boyutlarının çok yetersiz olması sebebiyle daha ziyade bir DYY sınıflandırma tablosuna benzemektedir. Doğrudan yabancı sermayenin döviz kazandırma kapasitesi, ticarete konu olup olmaması, teknoloji transferine katkısı, rekabet ortamına katkısı ve dışsallıklar yönünden bir ayrıştırma yapılmamakta; yalnızca yeşil yatırım olup olmamasına bakılarak yeşil alan yatırımının daha iyi olduğu önsel olarak varsayılmaktadır. Oysa bu varsayımın teorik olarak temellendirmesi de yapılmış değildir. Hangi tür yabancı sermayenin Türkiye’nin önemli ekonomik sorunlarıyla da ilintilendirilerek neden öteki tür yabancı sermayeden daha önemli ya da daha iyi olduğunun teorik olarak temellendirilmesi gerekirdi.Proje önerisinin en önemli eksikliği Kazan-Kazan seçeneğinin iktisadi çerçevede ve Türkiye’nin öncelikleri dikkate alınarak yeterince tartışılmamış olmasıdır. Bu çerçevede proje önerisinde ısrarla teorik katkı olarak nitelendirilen olgunun hangi boyutlarda teorik bir katkı olduğu belirgin değildir. Bu nedenlerle projenin özgün değeri düşük bulunmuştur. "	1,20
Proje önerisi Türkiye’de tarımsal pazarlamayı etkin hale getirerek üreticilerin gelirini artırmayı olumlu etkilemeyi amaçlamaktadır. Etkin bir pazarlama sistemi ile pazarlama kanallarını çiftçilerin daha iyi yararlanabilecekleri bir hale getirmek çiftçilerin gelirlerini artırabilir. Piyasa koşulları ve fiyatlar konusunda çiftçileri bilgilendirecek etkin bir sistemin kurulabilmesi çiftçi refahını iyileştirecek katkılar sağlayacaktır. Henüz bu konuda hayata geçirilmiş bir sistem bulunmamaktadır. Bu anlamda mevcut proje önerisinin özgün bir değeri bulunmaktadır. Ancak çalışmanın temel amacı olan çiftçilerin ürün fiyat ve piyasa bilgileri, ürün alıp-satma imkanları, hava durumu bilgileri, ürün fiyatlarına ilişkin yıllık verilerin paylaşımı halihazırda borsalar, kooperatifler, ziraat odaları, tarım teşkilatı ve cep telefonu hizmeti veren servis sağlayıcılar tarafından kısmen yapılıyor olması özgün değeri sınırlamaktadır. 	3,60
"Dünya fındık piyasasını yönlendirecek düzeyde önemli olan fındık üretim süreci bir çok meyve gibi risklere açıktır. Risk faktörü yüksek bir üretim dalı olan fındık üretimi için çiftçiler arasında pek de yaygın olmayan tarımsal ürün sigortası konusunda daha önce çok fazla çalışmanın yapılmamış olması bu araştırmanın özgün değerini göstermektedir. Projenin analizlerinde kullanılan yöntemler ve özellikle de fayda fonksiyonlarından risk tutumlarına ulaşılması, projenin özgün değerini arttıran bir etmendir.Ancak üreticilerin sigorta yaptırma durumları ile risk yönetimi konusunda farklı ürünlerde çok sayıda çalışma olduğu gibi, spesifik olarak fındık üretiminde de risk yönetimi ve fındık üreticilerinin sigorta yaptırma durumları üzerine; proje ekibinin de içinde yer aldığı çalışmaların yürütülmüş olması özgün değeri sınırlandırmaktadır. Ürünle ilgili çalışmalar veya benzer yöntemi kullanan çalışmalar olmakla birlikte yöntem, ürün ve bölge kompozisyonunu bu çerçevede bir araya getirmesi bakımından proje önerisi belirli bir özgün değer taşımaktadır."	3,67
Proje kapsamında Küllüoba Höyüğünden çıkarılan ve Eskişehir Arkeoloji Müzesi depolarında bulunan buluntulardan seçilecek 100 adet örneğin incelenmesi planlanmaktadır. Projede Küllüoba’nın M.Ö. 3300-1900 yılları arasına tarihlenen İlk Tunç Çağı kronolojisinin 100 adet C14 örneği analizi ile bu kronolojinin yeninden değerlendirilerek Küllüoba’yı “Kronolojik Referans Noktası” haline getirmek hedeflenmektedir. Küllüoba kazılarından toplanmış olan organik parçaların C14 analizlerinin yapılması ve bunların yerleşmedeki tabakalar ile bağlanması açısından önemli bir araştırmadır.Projede kullanılacak yöntem olarak belirlenen Harris Matriksi yazılımı ile Bayes istatistik yönteminin bir arada kullanılacak olması projenin nitelikli kısmını oluşturmaktadır. Öte yandan, Anadolu Arkeolojisinin İlk Tunç Çağı döneminin kesintisiz bir şekilde devam ettiği Küllüoba yerleşmesinde yapılacak olan C14 çalışmasının Anadolu’nun diğer İlk Tunç Çağı merkezleriyle bir karşılaştırmasının yapılmamış olması ve Küllüoba yerleşmesine ilişkin olarak daha önce yapılan ve yayınlanan C14 çalışması (An Overview of the Western Anatolian Early Bronze Age) bulgularından farklı olarak neyin yapılacağının gösterilmemiş olması bir eksiklik olarak değerlendirilmiştir.	3,33
"Önerilen proje kapsamında Direkli Mağarası’nın Epi-paleolitik döneme tarihlenen buluntularının çevre bölgelerde yer alan diğer Epi-paleolitik Dönem yerleşimleriyle karşılaştırılması; Epi-paleolitik kronolojisinin yerinin saptanması ve karşılaştırmalar sayesinde olası kültürel ilişkiler kronolojik olarak tespit edilebilmesi planlanmıştır. Verilerin; zooarkeoloji, hammadde köken analizleri, botanik çalışmalar ve süslenme objeleri üzerinde yapılacak olan çalışmalarla desteklenmesi hedeflenmiştir. Çalışma konusu olan mağaranın bir geçiş bölgesi üzerinde olması (Levant koridorunda bulunması) yapılacak çalışmanın sonuçlarını önemli kılmaktadır.Bu proje ile yapılmak istenilen çalışmaların ve hedefte belirtilen birçok noktanın, başlıkta belirtilen ve projenin içerisinde de küçük bir bölümünü oluşturan konuyla doğrudan bir ilgisi bulunmamakta olup, bir kazının aşamaları olarak gözükmektedir. Sonuçta, kazılardan ele geçen karbonlaşmış organik materyallerin TÜBİTAK Marmara Araştırma Merkezi AMS Laboratuvarında C14 tarihlemesinin yapılması hedeflenmektedir. Direkli Mağarası Epi-paleolitik Dönem yerleşim yerinde elde edilen verilerin AMS radyokarbon yaşlandırılması Epi-paleolitik sürecin kronolojisinin oluşturulması açısından proje bir değer taşıyabilirdi ancak, projede önerilen diğer analitik çalışmaların yukarıda belirtilen C14 tarihlendirmesiyle doğrudan bir ilişkisi bulunmadığından yapılacak birçok çalışmanın özgün olarak nasıl bir katkı sağlayacağı belirsiz kalmaktadır.Proje konusu araştırmayla ilgili olarak 2007-2013 yılı kazı raporlarında, projenin hedefleri arasında gösterilen botanik çalışmalar, köken analizleri vb. çalışmalarla buluntuların analizi yapılmış, mağaranın toplamda 8 tabakadan oluştuğu ve bunların 7 tabakasının kazısının gerçekleştirildiği tespit edilmiş, tabakalarda bulunan organik buluntuların ise C14 tarihlendirmesinin yurt dışı laboratuvarlarında yapıldığı anlaşılmıştır. Bu durumda öneride, projeyle bu raporlarda ifade edilmeyen hangi eksikliğin nasıl giderileceği ya da yapılmayan bir çalışmanın olup olmadığı değerlendirilmediğinden projenin özgün değeri zayıflamaktadır."	2,83
İkili işbirliği programına daha önce sunulan projede küçük değişiklikler yapılmıştır. Bir iş paketi çıkartılarak kazıda ele geçen buluntu listesi dışında eski projenin hemen hemen aynısı olup önceki panel raporunda dikkat çekilen hususlar yeterince dikkate alınmamıştır. Yeni proje başlığında kapsam ve içerik yönlerinden birliktelik söz konusu değildir.Projede incelenmek istenen yapı kompleksinin antik kentin kamusal bir yapısı olmasının yanında yeni gün yüzüne çıkartılan mimari bir yapı örneği olup bu alanda ele geçen buluntularıyla birlikte nitelikli bir değere sahiptir. Ancak projedeki hamam ve palaestranın Roma Dönemi'ndeki benzer kamusal yapılar arasındaki özgünlüğüne projede yeterince açıklık getirilmediği gibi literatür özetinde de bu konuya hiç değinilmemiştir. Projenin ikinci amacı olan kentteki sosyal konteksin incelenmesinin nasıl yapılacağı ve bu konuda ne tür yazılı belgelerin var olduğu üzerinde durulmamıştır.Önceki projeden farklı olarak öneriye eklenen kısmi bölümler bulunmaktadır. Buna karşılık önceki panel raporunda değinilen birçok hususun halen projede değiştirilmediği tespit edilmiştir. Projeye eklenen en önemli vurgu “Proje ekibinde bulunan Metropolis Antik Kenti heyet üyeleri, gerçekleştirilmesi planlanan bu projenin bir parçası olmak adına çok isteklidir.” ifadesidir. Yine önceki projenin özgün değerinden eklenen farklı yönlerinden birisi de “Metropolis Kazısı heyet üyesi olan Restoratör Taner Özgür eşliğinde yapıda yer aldıkları tahmini yerlere ve tiplerine göre tasniflendikten sonra bilgisayar ortamında özgün durumlarına getirilmeye çalışılacaktır (Rekonstrüksiyon).” şeklindeki öneridir. Bunların projenin özgün değerine olumlu katkısı bulunmamaktadır. Literatür özetinde Roma Dönemi kamusal yapılarının en önemlisi olan hamam ve palaestranın genel plan özellikleri, kullanımları ve süreç içerisindeki fonksiyon değişimlerine değinilmemiştir. Plan özellikleri yönünden Metropolis örneğinin çağdaşları arasındaki yerinin literatür özetinde yer alması beklenmelidir. Literatür özetinin yetersiz olması, literatür listesi incelendiğinde daha iyi anlaşılmaktadır. Projenin amaç ve hedefleri sayıca oldukça fazladır. Ancak bu hedeflerin bir bölümü Roma Hamam mimarisinin temel ilkeleriyle ilişkili olup, proje konusuyla yakından bir bağlantısı bulunmamaktadır. 	2,33
Türkiye’deki siyasi partiler alanındaki çalışmaların büyük kısmı, yapısal değişkenlerin ve ikincil kaynakların incelenmesine dayanmaktadır. Proje birebir görüşme içermesi ve partilerle sivil toplum arasındaki etkileşime odaklanması açılarından literatüre katkı sağlayabilir. Projede salınıma yani parti-devlet-sivil toplum arasındaki geçişkenliğe yer verilmesi de çalışmanın özgün değerini destekleyici niteliktedir. Ancak partileri uluslararası bir çerçeveye oturtma, farklı ülkelerde geliştirilen kuramları Türkiye partilerine uyarlama, kurumsal analiz ötesi partilerin sosyal bağlarını inceleme, metodolojik katkı, Ortadoğu ve Kuzey Afrika'daki bazı süreçleri aydınlatma, İslamcılık-laiklik fay hattını irdeleme ve yapısalcılık-faillik karşılaştırmalarının birlikte araştırılmaya çalışılması proje içinde birden fazla projeyi barındırıyor görüntüsü vermektedir. Kavramsal bir dağınıklık söz konusudur. Bu durum projenin özgün değer potansiyelini kısmen sınırlandırmaktadır. 	3,60
Proje önerisi Türkiye'de faaliyet gösteren küçük ölçekli tarım işletmelerinin ekonomik sürdürülebilirliğini ortaya koymayı ve gıda güvencesini sağlama durumunu sorgulamayı amaçlamıştır. Konu seçimi itibariyle proje önerisinin özgünlüğünün zayıf olduğu düşünülmektedir. Ayrıca Türkiye’de tarım işletmelerinin ekonomik analizlerine yönelik tamamlanmış çok sayıda araştırma mevcuttur. Bu durum proje önerisinin özgünlüğünü daha da zayıflatmaktadır.Proje birbirleriyle ilişkisi zayıf olan birden fazla makro ve mikro düzeyde güncel konuyu bir araya getirmektedir. Mevcut haliyle araştırma aynı projede cevaplanması zor, çok sayıda araştırma sorusu içermektedir. Araştırmada test edilecek hipotezler açık bir şekilde ifade edilmemiştir. Araştırmada birden fazla sorun bir araya getirildiğinden problem tespitinde eksen kayması oluşmuştur. Araştırmanın cevap vermeye çalıştığı birinci soru tarım işletmelerinin ekonomik olarak sürdürülebilir olup olmadığının belirlenmesidir. İkinci araştırma sorusu, tarım işletmelerinin gıda güvencesine sahip olup olmadığıdır. Gıda arzının yeterliliğini, gıdaya ulaşma durumunu ve beslenmeye ilişkin dinamikleri kapsayan ve makro düzeyde bir problem olan gıda güvencesi konusu bu araştırmada işletme düzeyine (mikro seviyeye) indirgenmiştir. Bu durum mevcut literatürün desteklemediği bir durumdur. Gıda güvencesi konusunun ekonomik sürdürülebilirlikle birlikte ele alınması kavram kargaşası oluşturarak projenin özgün değerini olumsuz olarak etkilemektedir. Araştırmada gıda güvencesi kavramının kullanılıp tarım ürünleri üretimini gerçekleştiren işletmelere odaklanılması ve bunun da hayvancılık faaliyetlerini de göz ardı ederek tarla tarımıyla sınırlandırılması özgün değeri olumsuz etkilemektedir. İlave olarak, gıda denildiğinde işleme sanayi vb. gibi tarıma dayalı sanayilerin de kapsanması gerekirken projeye dahil edilmemesi özgün değer açısından önemli bir eksikliktir. 	1,20
Artan nüfusun ihtiyaçlarının karşılanması açısından sosyal, ülke ekonomisine katma değer oluşturduğu için ekonomik ve doğanın etkin kullanımı açısından çevresel bir öneme sahip olan tarımsal üretimin sürdürülebilirliği çok önemlidir. Tarımsal üretimin sürdürülebilirliğinin sağlanması ve bunu etkileyen faktörlerin incelenmesine yönelik çalışmalar da önemlidir. Ayrıca tarımsal üretim kendi içerisinde alt üretim kollarına ayrılmakla birlikte her birim üretim kolu da farklı üretim faaliyetlerini barındırmakta olup, bunların her birinin sürdürülebilirliğinin ve sürdürülebilirliğe katkısının incelenmesi de önemlidir. Mısır üretimi de tarımsal üretim faaliyetlerinden biri olup, son yıllarda üretim alanlarında bir artış olmakla birlikte birim alandan elde edilen verim düzeyinde de önemli artışlar gözlemlenmiştir. Bu artışların nedenlerinin teknik, ekonomik, çevresel, sosyal ve politik düzeyde araştırılması ve gelinen üretim düzeyinin sürdürülebilirliğinin sağlanması önemlidir. Ayrıca Türkiye tarım işletmeleri son sınırına ulaşmış olup, ihtiyaç duyulan tarımsal üretim talebinin arzının arttırılması ancak birim alanda verim artışı ve ithalatla karşılanmaktadır.  Diğer strateji ise ikame ürünlerin (üretim açısından)  ekim alanlarının azaltılması olacaktır. Bu durum yetiştirilen diğer ürünler açısından da düşünüldüğünde, mısır ile rekabet eden diğer ürünlerin tercih nedenleri ile birlikte üretici açısından kullanılan girdilerin etkin kullanımı da incelenmelidir. Ayrıca rekabet edilen ürünler ile mısırın ülke ekonomisi açısından fırsat maliyetinin araştırılması önemlidir. Çalışmada rakip ürünler ile mısırın fayda masraf analizinin yapılacağı belirtilmiş, ancak ülke ekonomisi açısından bu durum göz ardı edilmiştir. Nitekim son sınırına ulaşan tarım arazilerinde mısırın ekim alanının artışı diğer bir ürünün ekim alanının azalışına neden olacaktır. 	4,00
"Hazırlanacak atlas için proje ekibinde Türk dillerinin büyük gruplarında yetişmiş uzmanların olmayışı, konunun geniş olması (bütün Türk dillerini kapsaması) projenin gerekli akademik ciddiyet ve hassasiyetle yapılabilirliğini zorlaştırmakta ve özgün değerini zayıflatmaktadır. Çünkü proje bütün Türk dillerinin yapısal özelliklerini ayrıntılı bir biçimde tespiti, tasnifi ve harita üzerinde işlenmesini gerektirmektedir. Oysa bazı dil gruplarında uzman kişilerin proje ekibinde bulunmayışı projenin özgün değerinin gerçekleşme ihtimalini ortadan kaldırmaktadır.   Özgün değer a)'da geniş bir coğrafyayı kapsayan Türk Dünyasında zaman zaman büyük dilbilimsel farklılıklar görüldüğü fakat çalışmalarda bu farklılaşmaların bir bütün olarak ele alınıp işlenmemiş olduğu ifade edilmiş ve bu konunun projede bütüncül bir yaklaşımla değerlendirileceği belirtilmiştir. Burada kullanılan önemli dilbilimsel konularla ne ifade edildiği açıkça belirtilmemiştir.Özgün değer b)'de her dilbilimsel yapının bütün Türk dillerindeki durumunun tespit edileceği ve bunun bir haritayla destekleneceği belirtilmiştir ancak bunun harita üzerine ne şekilde işleneceği konusuna örnek verilmemiş olması bir eksikliktir; uygulanabilirlik ve pratiklik açısından bunun mümkün olup olmadığı meçhul kalmıştır. ""Bazı önemli ağızlar""ın da haritalarda işleneceği belirtilmiştir. Söz konusu ağızların neye göre önemli sayılacağı belirtilmemiş ve buna bir örnek verilerek değinilmemiş olması konuyu gerekçesiz kılmıştır.Özgün değer c)’de yeni bir metot başlığı altında ise metot konusunda bilgi verilmemiş ve sadece projenin aşamalarına değinilmiştir. Gerek yurt içi ve gerekse yurt dışında Türk dillerinin dil bilgisel özelliklerine ait çalışmalar, konunun uzmanları tarafından saha araştırmalarına dayalı olarak hazırlanmıştır. Önerilen projenin ses, biçim ve söz dizimi bakımından Türkoloji bilimine sağlayacağı ciddi bir katkı bulunmadığı düşünülmektedir.   Türk dillerinin tipik dilbilimsel özelliklerinden bahsedilirken bu tipik hususların örneklendirilmemesi, özellikle proje ekibinin uzmanlık alanına girmeyen Türk dillerine ait örneklerin eksik bırakılması önerilen projenin aksayan yönlerindendir. "	2,20
Proje önerisi, hilekar davranışları tetikleyen etkenler ve bu davranışların güvenme/güvenilme üzerindeki etkilerini incelemeyi hedeflemektedir. Son yıllarda yapılmakta olan deneysel iktisat çalışmaları hile yapma davranışının sistematiklerini tespit etmeyi amaçlamaktadır.Proje önerisi dört çalışmadan oluşmaktadır:1. Norm algısının hile yapma davranışı üzerindeki etkileri: Literatürde, hile davranışına dair normun ne olduğu hakkında bilgilendirmenin bireylerin hilekarlık tercihlerini nasıl etkilediğine ilişkin çalışmalar mevcuttur. Önerilen projenin bu literatüre katkısı, insanların norm hakkında bilgilenmek için hangi tip malumatı (ortalama/dağılım/uç hakkında bilgi) tercih etme eğiliminde olduklarını araştırmaktır. Ayrıca sadece uç ya da ortalama hakkında bilgilenmenin hilekarlık üzerindeki etkilerinin araştırılması hedeflenmektedir. Her iki soru de özgün değere sahiptir.2. Kayıptan Kaçınma, Rekabet ve Hilekarlık: Kazanç elde etmek için yapılan hilekarlık ile zararı önlemek için yapılan hilekarlık davranışını karşılaştıran çalışmalar literatürde vardır. Önerilen proje, rekabetçi durumlarda bu iki çerçevelemenin etkilerini karşılaştırmayı hedeflemektedir. Soru özgündür.3. Yardım etme imkanı ve gruplarda hilekarlık: Elde edilen kazancın başkalarına faydalı olabileceği durumlarda hilekarlık davranışının arttığını gösteren çalışmalar literatürde mevcuttur. Önerilen proje, başkalarına yardım etme opsiyonlarının olduğu durumlarda grup kararı ile alınan hilekarlık davranışını incelemeyi amaçlamaktadır. Araştırma sorusu özgündür.4. Hilekarlığın güven üzerine etkileri: Literatürde, haksızlığa ya da hileye maruz kalmış kişilerin güven davranışlarını inceleyen çalışmalar mevcuttur. Proje önerisi ise, kendisi hile yapmış kişilerin güven davranışlarını incelemeyi hedeflemektedir. Araştırma sorusu özgün değere sahiptir.	4,40
Proje önerisiyle, Türkiye gibi gelişmekte olan ekonomiler için ekonomik durumu özetleyen eşanlı göstergelerin ve yüksek öngörü gücüne sahip ileriye dönük finansal verilerden oluşan öncü göstergelerin birlikte tahmin edilmesi hedeflenmektedir. Önerilen projede eşanlı ve öncü finansal/ekonomik göstergelerin var olan çalışmalardan farklı olarak birlikte modellenecek olması, projenin özgün değerini oluşturmaktadır. Ayrıca, öncü göstergelerin eşanlı göstergeleri öngörebilme yeteneğinin ve öngörme zamanının da analize konu edilmesi projenin özgün değerini artırmaktadır.	4,40
Proje önerisinin amacı dünyada yer alan 80 hisse senedi piyasasının kriz ve kriz dışı dönem için karşılıklı etkileşimini Türkiye’ye odaklanarak incelemektir. Ayrıca Borsa İstanbul’da yer alan işlem hacmi en yüksek 100 hisse senedinin karşılıklı etkileşimi de analiz edilecektir. Literatürde yaygın olarak kullanılan ekonometrik yöntemler yerine ekonofizik yöntemlerinin kullanılacak olmasının metodolojik açıdan özgün değer oluşturduğu iddia edilmektedir. Ancak proje önerisinin metodoloji veya teoride mevcuda göre nasıl bir iyileştirme veya ilerleme sağlayacağı açık değildir. Proje kapsamında bir ekonofizik yöntemi kullanılarak ülkeler arası ilişkilerin şiddetinin belirleneceği ifade edilmiştir. Diğer taraftan projenin temel hedefi olan ülkeler arası etkileşimin yine literatürde yaygın olarak kullanılan ekonometrik yöntemlerle test edileceği görülmektedir. Bu kapsamda projeyi yaygın literatürden ayıran özelliğin ne olduğu anlaşılamamıştır. Öneride özgün değer olarak ileri sürülen BIST'e hangi ülke borsasından yabancı sermayenin geldiği, ülkemizde ne kadar kaldığı ve hangi ülke borsasına yöneldiğinin tespit edilmesi konusunda veri seti kısıtı bulunmaktadır. Tüm bu hususlar göz önüne alındığında projenin özgün değerinin yeterli olmadığı kanısına varılmıştır.	2,00
Projede hizmetler sektörü lehine gözlenen yapısal değişimi, ekonomik gelişmenin doğal bir sonucu olarak gören genel kabul, söz konusu değişimin farklı nedenlerle ortaya çıkabileceği varsayımından hareketle sorgulanmaktadır. Gelişmiş ülkelerde, değişim gelişmenin ve zenginleşmenin bir sonucu olabilecekken, gelişmekte olan ülkelerde bu yargının geçerli olup olmadığının tartışılması ve sınanması ihtiyacı bulunmaktadır. Projenin en önemli özgünlüğü bu sınamayı gerçekleştiren öncü bir çalışma olma niteliğidir. Projenin hizmetlerin kendi içinde geçirdiği yapısal değişim ve bunun olası büyüme etkilerini analiz etmesi de onu bu konudaki öncü çalışmalardan biri yapmaktadır. Benzer şekilde, hangi hizmet alt-sektörlerinin büyüme etkisinin daha fazla olduğunun araştırılması da, yeni bir yaklaşımdır. Bu açıdan proje, ilgili literatürde önemli bir boşluğu doldurmaktadır. Projenin literatüre bir diğer katkısı ise, hizmetlerin sanayinin ikamesi olarak mı yoksa tamamlayıcısı olarak mı geliştiğini analiz etmesidir. Projenin Türkiye'de ampirik iktisat literatürüne bir katkısı ise, hizmetler sektörü için toplam faktör verimliliğini hesaplıyor olmasıdır. 	4,20
Projenin önemli amaçlarından birisi TYP’nin etkisinin ölçülmesidir. Daha önce TYP’nin etkisi ölçülmemiştir. İŞKUR bu programı 2009 yılından beri uygulamasına rağmen halen etkisi ampirik olarak hesaplanamamıştır. Ayrıca bunun girdi/çıktı matrisine entegre edilerek programın genişletilmesi durumundaki etkisinin ölçülmeye çalışılması da önemli bir katkı yaratma potansiyeline sahiptir. Bunun yanında, proje önerisi doğrudan dip yoksulların istihdamına odaklanmaktadır. Bu açıdan proje önerisi özgün değere sahiptir. Proje önerisinde, kamu istihdamının büyümeye etkisinin Türkiye için daha önce çalışılmadığı belirtilmektedir. Bununla birlikte literatürde Türkiye için yapılmış benzer çalışmalar mevcuttur. Örneğin, İlkkaracan, Kim ve Kaya (2015) çalışması Erken Çocukluk Bakım ve Okul Öncesi Eğitim (EÇBOÖE) sektöründe yaratılacak kamu istihdamının etkilerini araştırmıştır. Bu durum, projenin özgün değerinin iddia edildiği seviyede olmayabileceğini göstermektedir.Projede önerisinde de belirtildiği gibi Türkiye'de aktif olmayan (ne eğitimde ne de istihdamda) kişilerin büyük çoğunluğu kadındır.  Proje önerisinin bir başka eksikliği de Türkiye'de kadın istihdamı üstüne yapılmış literatürü taramamasıdır. Zacharias vd., (2014) Türkiye'deki dip yoksulu hanelerdeki kadınların ciddi bir kısmı aynı zamanda zaman yoksuludur. Yani kadınlar ev işleri ve özellikle de çocuk bakımı ile meşguldür. Dolayısıyla proje ekibinin varsaydığının aksine İlkkaracan vd. (2015) gösterdiği gibi eğer DNIOR politikaları uygulanırsa genelde en yoksul kadınlar değil orta gelirli hanelerdeki kadınlar işgücüne katılmaya meyillidir. İlkaracan İ., Kim K., Kaya T. (2015). Kamu Yatırımlarının İstihdam, Toplumsal Cinsiyet Eşitliği ve Yoksulluğa Etkileri: Türkiye Örneğihttp://www.tr.undp.org/content/dam/turkey/docs/povreddoc/rapor-son-t%C3%BCrk%C3%A7e.pdfZacharias A., Masterson T, Memiş E, (2014). Zaman Açığı ve Yoksulluk: Levy Enstitüsü Zaman ve Tüketim Yoksulluğu Ölçümü Ekonomik Yaklaşım 25(91): 1-28.	3,25
Proje önerisi, 2007-2008 krizinden sonra ABD'de başlayan niceliksel genişleme politikalarının Türkiye'deki bankaların ticari kredi arzına etkisini incelemeyi ve bu etkinin farklı banka ve firma özeliklerine bağlı olarak ne kadar değişkenlik gösterdiğini araştırmayı hedeflemektedir. Türkiye açısından önemli olan bu konuda yeterli sayıda çalışmanın bulunmaması ve önerilen çalışmanın potansiyel politika çıkarımları projenin önemini ortaya koymaktadır. Ayrıca, proje önerisinin daha önce kullanılmamış TCMB'nin özel izniyle kullanılacak olan mikro veriyle gerçekleştirilecek olması projenin özgün değerini oluşturmaktadır.Parasal aktarım mekanizmasına ilişkin literatür derinlemesine tahlil edilmemiştir. Proje önerisinde parasal aktarım kanallarından hangisinin ne amaçla araştırılacağı net olarak ortaya konmamıştır.Proje önerisinde nicel genişlemenin etkilerinin yerelde ortaya çıkması sürecinde Merkez Bankası ve BDDK’nın oynadığı kritik rol ve sıkça değişiklik gösteren politika uygulamaları doğrudan dikkate alınmamıştır. Bir başka deyişle, bu politikalar parasal aktarımın işleyişini doğrudan etkilemekte olup kontrol değişkeni olarak kullanılması mümkün değildir.   Yukarıda ifade edilen teorik eksiklikler ile yönteme ilişkin belirsizlik ve yetersizlikler projenin özgün değerini önemli ölçüde sınırlandırmaktadır. 	3,83
Revize olarak sunulan proje önerisinin temel amacını Çanakkale, İzmir ve Aydın kırsal alanında hanehalklarının gıda güvence düzeyinin ölçülmesi ve bunu etkileyen faktörlerin belirlenmesi oluşturmaktadır. Ayrıca, analizler sonucunda gıda güvencesizliğinin varlığı durumunda bu sorunu gidermek için politika önerilerinde bulunulması amaçlanmaktadır. Bu değerlendirmelere göre, proje önerisi gıda güvence düzeyinin ölçülmesinde uluslararası literatüre metodolojik bir katkı sağlamamakta ve özgünlüğü sadece Türkiye’de ilk defa kırsal alanda uygulanacak olmasıyla sınırlı kalmaktadır.Projenin göreceli olarak gelir düzeyi yüksek ve yoksulluğunun daha düşük olan İzmir, Aydın ve Çanakkale gibi illerde yapılması, projenin özgün değerini önemli ölçüde azaltmaktadır. Nitekim 2001 yılında Türkiye’de Gıda Güvencesizliği ve Hassasiyet Veri ve Haritalama Sistemi (FIVIMS) projesine ihtiyaç olmadığına karar vermiştir. Ayrıca FAO Gıda Bilançosu verileri baz alındığında Türkiye’de kişi başına düşen kalori ve protein miktarının yeterli düzeyde olduğunun tespit edilmesi çalışmanın özgün değerini azaltmaktadır. 	2,20
"Proje önerisinde belirtildiği üzere literatürde gelişmiş ülkelere yapılan döngüsel göçlerle ilgili yapılmış çalışmalar bulunmaktadır. Bunu Gürcistan-Türkiye özelinde yapmanın literatüre katkısının neden önemli olduğu açıklanmamıştır. Bu göçün ne kadar insanı ilgilendirdiği, eğer az kişiyi ilgilendiriyorsa başka hangi döngüsel hareketlere genelleştirilebileceği açık değildir. Bu durum projenin dışsal geçerliliğinin dolayısı ile özgün değerinin kısıtlı olmasına sebep olmaktadır. Proje önerisinde ""Bu projeyle göçmenlerin de yeni yetenekler kazandırılması sağlanarak kendi ülkelerinde bu yetenekleri kullanabilmesi sağlanabilir."" ve  “Döngüsel göçü tercih eden Gürcü göçmenler bu göç şekliyle Doğu Karadeniz Bölgesi'ne ne kazandırmakta ve ne kaybettirmektedir?” şeklinde ibareler bulunmaktadır. Bunların proje kapsamında nasıl yapılacağı açıklanmamıştır.Projenin en önemli problemi döngüsel göç kavramına dayanmasıdır. Projede belirtilmeyen ama konuyla çok ilişkili olan Skeldon (2012)'nin de belirtiği gibi döngüsel göç için hem politika üretmek zordur hem de onu geçici göçten (temporary migration) ayırmak çok zordur. Ancak proje önerisinde geçici göç literatürüne değinilmemiştir. Bu durum projenin özgün değerini sınırlamaktadır.Skeldon, Ronald. 2012. ""Going Round in Circles: Circular Migration, Poverty Alleviation and Marginality."" International Migration, 50(3), 43-60."	2,00
Proje önerisinin amacı, İslami ve geleneksel bankaların karlılığını etkileyen banka içi ve ülkeye özgü değişkenleri belirlemek, İslami ve geleneksel bankaların karlılığını karşılaştırmak ve İslami bankaların karlılıklarını sürdürmesi ve gelişmesi için politika önerileri sunmaktır. Proje önerisi, literatürde az çalışılan fakat önemi giderek artan bir konuyu ele almaktadır. Proje önerisinin daha önceki çalışmalarda yer almayan kurumsal ve finansal yapıya ilişkin değişkenleri modele dahil ederek, önceki çalışmalardan farklı olarak dinamik panel yöntemlerini kullanarak ve çalışmayı çok sayıda ülke için gerçekleştirerek literatüre katkı sağlayacağı düşünülmektedir. Bu anlamda, proje önerisi özgün değer potansiyeline sahiptir. Ancak, kullanılacak veri seti ile ilgili yeterince bilgi verilmemesi ve veri tabanı/seti ile ilgili ön çalışmanın yapılmaması (risk unsuru olarak belirtilmiştir) projenin başarıyla gerçekleştirilmesini sınırlandıracağı için özgün değerini kısıtlamaktadır. Ayrıca bağımsız değişkenlerin seçim gerekçesi öneride tartışılmamıştır.Ülkeler arası İslami bankacılık uygulamalarındaki farklı anlayışın dikkate alınmaması önemli bir eksikliktir. Ek olarak, geleneksel ve İslami bankacılık uygulamalarını birlikte yürüten kurumların nasıl değerlendirileceği açıklanmamıştır. Son olarak, yukarıda ifade edilen hususlara ek olarak yönteme ilişkin eksiklikler özgün değerini sınırlandırmaktadır.  	3,83
Proje önerisinde, Florida’nın (2002) yenilikçi sınıf teorisinin Türkiye'deki coğrafi birimler kapsamında sınanması amaçlanmıştır. Bir önceki panel raporunda belirtilen eleştirilerden bazıları halen geçerliliğini korumaktadır. Örneğin Florida'nın modelinin Türkiye'de geçerliği sınanmadan saha çalışmasına gidilmesinin anlamlı olmadığı belirtilmiştir ve yeni proje önerisine TEPAV tarafından yayımlanan bir rapordan bahsedilmiştir. Bahsedilen raporda yaratıcı sınıf ile bölgesel gelişme arasında pozitif bir ilişki olduğu ortaya konmuştur ancak bunun bir nedensellik ilişkisi olmadığı da açıkça belirtilmiştir. Yine daha önceki panel raporunda belirtildiği gibi yaratıcı sınıf bölgesel büyüme ilişkisi iktisat alanında çok kabul görmüş bir görüş değildir ve birçok eleştiri mevcuttur. Dolayısıyla çok kabul görmemiş bir varsayım üzerine ve diğer birçok ülke için benzer çalışmalar varken, Türkiye özelinde benzer bir çalışma yapmanın projenin özgün değerini kısıtladığı düşünülmektedir. Ayrıca projenin yöntemine dair öne çıkan belirsizlik/eksiklikler özgün değerini sınırlandırmaktadır.	2,80
"Önerilen projede ""obezite vergisi"" ve benzeri farklı isimler ile adlandırılan Pigou vergilerinin tüketici satın alma davranışları ve dolayısıyla kalori alımındaki etkisinin çalışılması planlanmaktadır. Proje önerisi, deneysel analiz ve anket yöntemiyle obezite vergilerinin değişik etkilerini araştırmayı amaçlamaktadır. Deneysel analizle obeziteye neden olduğu kabul edilen içeceklerin bütçe kısıtlaması altında aşama aşama piyasa fiyatına, maktu vergili fiyatına, ad valorem vergili fiyatına ve maktu vergilerin obezite ile mücadelede kullanılacağı bilgisine verilecek tepkilerin ölçülmesi öngörülmektedir. Anket çalışması ile de bireylere ait yaşam değişkenlerinin obeziteye neden olan ürün tercihlerine, değişik obezite vergilerine ve obeziteyi önleme politikalarına duyarlılıklarına etkilerinin araştırılacağı belirtilmektedir.Proje önerisinin deneysel kısmına benzer araştırmalar, literatür çalışmasında da belirtildiği gibi, yurtdışında yapılmıştır. Bu anlamda bu çalışmanın özgünlüğü ""obezite ile mücadelede maktu vergiler ile ad valorem vergilerin etkisinin karşılaştırılması"" olabilir. Ancak, belirtilen vergilerin arasındaki farklılığı tüketicilerin ne kadar ayırt edebileceği tartışmalıdır.Öneride belirtilen anket uygulamasına benzer çalışmalar da hem yurt dışında hem de yurt içinde yapılmıştır. Yurt içinde yapılan çalışmalar arasında; proje yürütücüsünün de aralarında yer aldığı, 262 tıp çalışanı ve 185 maliye bilim insanından oluşan 447 kişiye uygulanan anket uygulamasına ilişkin bildiri (Saruç, N.T., Sağbaş İ., ve Ayas I. ""Obezite ile Mücadelede Kamu Politikalarının Algılan Etkinliği ve Mali Sosyolojinin Önemi"", 30. Ulusal Maliye Sempozyumu'nda sunulan bildiri) ve yine proje yürütücüsünün yazarı olduğu 2015 tarihli kitaptaki (N.T. Saruç, Obezite Ekonomisi (Kamu Politikaları - Obezite Vergileri) 262 sağlık profesyoneline yönelik anket uygulaması gösterilebilir.Konu, son dönemde özellikle sağlık iktisadı üzerinde çalışan pek çok araştırmacının ilgisini çekmiş ve reel-dünya uygulamalarına ışık tutmuştur. Bu proje önerisinde Türkiye'ye dair bir replikasyon çalışması yapılması hedeflenmekte, öngörülerin oluşturulması planlanmaktadır. Bu çerçevede proje önerisi genel hatları itibariyle replikasyondan öteye geçmemektedir. Araştırmacıların hipotezi netlikle ifade edilmemekte, herhangi bir teoriye bağlanmamaktadır. Daha önce yapılan çalışmalara kıyasla Türkiye'de farklı gelişmesi düşünülen faktörler ele alınmamıştır. Deneysel iktisattaki yazının önemli bir bölümü teşvik mekanizması üzerine kuruluyken bu çalışmada doğru bir teşvik altyapısının derlenmesi görülmemektedir. Yine, sağlık iktisatçılarının izledikleri metodoloji ve öne çıkardıkları bulgulardan bahsedilmemiş, bu sonuçlar proje tasarımında yer bulmamıştır.Özetle, yukarıda belirtilen hususlar projenin özgün değerini sınırlandırmaktadır."	2,20
Proje önerisinin iki önemli özgün değerinden biri gelir dışındaki diğer refah göstergelerine ilişkin eşitsizliklerin hesaplanması ve bu eşitsizliklerin gelir değişkeni kullanılarak hesaplanan eşitsizliklerle ne ölçüde bağdaştığının test edilmesidir. Diğeri ise, kullanılacak mikrosimülasyon modelleri bağlamında metodolojik bir katkıdır. Bu noktalarda proje önerisi daha önce Türkiye için böyle bir çalışma bulunmadığından özgün değere sahiptir. 	4,00
"Önceki incelemede panelistlerin belirttiği çalışmanın hedeflerine ilişkin belirsizlik hala sürmektedir. Sosyal sermaye çok geniş bir tanıma sahiptir. Yöntem bölümünün 3. sayfasında yer alan tabloda çeşitli yaklaşımlar ele alınmaktadır. Aday Lin'in yöntemini kullanacağını ifade etmektedir. Burada ""güven ve dayanışma"" kavramları ön plana çıkmaktadır. Ama ""güven ve dayanışma"" kavramlarına ağırlık verileceğine ilişkin bir vurgu yoktur. Sosyal sermaye hala çok belirsiz bir şekilde tanımlanmıştır. Çalışmanın hedefleri dahi (Amaç ve hedefler bölümü) Lin ve Öztaş'tan alıntılar ile şekillenmiştir. Hatta bir önceki Başvuru dosyasından farklı olarak, bu başvuruda çalışmanın Özgün Değer bölümüne yeni bir madde eklenmiştir. Bu madde neredeyse aynen Öztaş'tan alıntıdır. Bu durum adayların kendi kafalarındaki soruları değil başkalarının kafalarındaki soruları cevaplamaya çalıştıkları izlenimini vermektedir.Konu Türkiye'de detaylı olarak incelenmemiş olmasına rağmen bireylerin güveni gibi unsurlara dayanan sosyal sermayenin ölçülmesi politika uygulamalarının şekillendirilmesinde çok kısıtlı bir rol oynayacaktır. Özellikle, dar bir çevrede yapılması önerilen projenin genele yayılmamış olması literatüre yapacağı katkıyı oldukça sınırlamaktadır. Proje önerisinde ortaya konan amaçlar oldukça geniş olup sosyal sermayenin refah üzerindeki etkisinin incelenmesinin önüne geçmekte ve projenin çok dağınık bir yapıya bürünmesine neden olmaktadır. Bu durum projenin iktisat literatürüne yapacağı etkiyi veya yenilikleri oldukça belirsizleştirmektedir. Kısaca üzerinde durmak gerekirse, sosyal sermaye hane halkı ilişkisi Türkiye için detaylı olarak incelenmemiş olmakla birlikte önerilen projenin iktisat bilim dalına yapacağı katkı çok sınırlı olarak değerlendirilebilir."	2,40
Proje önerisi, ilk kez bölge bazında uzun dönemli istatistiki veriler hesaplayarak, Türkiye'de bölgeler arası gelir farklılıklarını ölçmeyi ve bu farklılıkları açıklamaya yönelik modeller geliştirmeyi hedeflemesi bakımından oldukça özgündür. Elde edilecek olan veriler kapsamında bölgesel farklılıkların nedenlerinin açıklanacak olması ve buna yönelik politika önerilerinin geniş bir dönem dikkate alınarak yapılacak olması da önemlidir. 	4,60
"Proje önerisinde 26 ilde anket yoluyla firmalardan veri toplanarak Türkiye’de dış ticaret girişimci profili oluşturulması ve makroekonomik politikaların dış ticaret girişimleri ve eğilimleri üzerindeki etkilerinin incelenmesi amaçlanmaktadır. Oluşturulan hipotezler çerçevesinde girişimcilerin düşünceleri ve eğilimlerinin belirlenmesi mümkün olmakla birlikte, anketlerden elde edilecek bu tür bilgilerle literatürde tartışılan hangi problemin hangi eksikliğinin giderileceği açıklanmamakta ve yeni öneriler sunulmamaktadır. Proje önerisinin literatür özeti kısmında “makroekonomik politikaların girişimcilik eğiliminde ne gibi etkileri olduğunu gösteren herhangi bir çalışmaya rastlanmamıştır” denmektedir. Oysa literatürde, makroekonomik politikalarla girişimcilik arasındaki ilişkileri inceleyen çok sayıda çalışmaya rastlamak mümkündür. Örneğin;vergi teşvikleri ve devletin teşvik harcamaları gibi makroekonomik politika konuları ile girişimcilik arasındaki ilişkiyi inceleyen çok sayıda çalışma bunlar arasındadır. Ayrıca, proje önerisinde yer verilen kavramların literatürdeki yaygın kullanımıyla uyumlu olmadığı, bu anlamda, bir belirsizlik ve kavram karmaşasının varlığı dikkat çekmektedir. Örneğin; “devletin teşvik ve harcamaları” ile kastedilenin ne tür teşvikler ve hangi tür harcamalar olduğu açık değildir. Benzer şekilde ""birtakım ticaret rejimlerinin özendirilmesi yahut kısıtlanması"" ile hangi dış ticaret rejimi ya da rejimlerinin kastedildiği belli değildir. Yine,  ""sıkı yahut serbest para politikaları"" şeklindeki ifade de sorunlu bir ifadedir. Literatürde para politikası ile ilgili olarak “serbest” ifadesi değil “genişletici” ya da “gevşek” para politikası ifadeleri kullanılmaktadır.Ayrıca, sözü edilen makroekonomik politikaların hangi değişkenlerle ölçüleceği ya da temsil edeceği açıklanmış değildir. Yapılacak ankette örneklem seçimi (sample selection) sorununun varlığı özgün değeri azaltmaktadır."	1,00
"Proje önerisi, Türkiye'de zaman tercihlerinin ebeveynlerden çocuklara geçirilmesini, altruistik davranışlar ve ""dünya görüşü"" arasındaki etkileşimi deney ve anket verileri toplayarak incelemeyi amaçlamaktadır. Zaman tercihleri ve altruistik tavırlar arasındaki bağlantı, neden bu iki hususun birlikte incelendiği proje önerisinde netlikle ifade edilmemiştir. Bu bakımdan mevcut haliyle proje önerisi yeterince ayrıntılandırılmamıştır ve özgün değeri bakımından ikna edici değildir.Önerilen proje, daha önce Japonya, Almanya ve ABD'de yapılmış farklı çalışmaların Türkiye'deki tekrarı niteliğindedir. Türkiye'de ilgili verilerin toplanması faydalı bir girişim olmakla birlikte bağımsız ve özgün bir araştırma niteliği taşımamaktadır. "	1,00
"Proje önerisinde Suriye'den Türkiye başta olmak üzere diğer komşu ülkelere yaşanan zorunlu göç hareketinin ilgili ülkelerin mal ve hizmet fiyatları ve fiyat farklılaştırması üzerindeki etkilerinin araştırılması amaçlanmaktadır. Bununla birlikte proje önerisi zorunlu göç dalgasının kiralar üzerindeki etkisini araştırmayı da hedeflemektedir. Proje önerisinin ilgili konuda yapılmış diğer çalışmalardan farkı ve mevcut literatüre katkısı analizin göç alan birden fazla ülke için yapılacak olması, analizin Türkiye için il düzeyinde gerçekleştirilecek olması ve göçün sadece mal ve hizmet fiyatları değil aynı zamanda fiyat farklılaştırması üzerindeki etkilerinin de analiz edilecek olmasıdır. (veriler elde edilebilirse)Ancak, özgün değeri kısıtlayan en önemli faktör TUİK'den il bazında fiyat verisinin alınabileceğinin bir garantisinin olmamasıdır. Bu tür istekler genelde TUİK tarafından reddedilmektedir. İlgili verinin alınamaması durumunda projenin Balkan ve Tümen (2016) çalışmasından göçün fiyatların değişimi üzerindeki etkisi açısından bir farkı kalmayacaktır. Diğer yandan, daha önce literatürde zorunlu göçün kiralar üzerindeki etkisi konusunda yapılmış bir çalışma bulunmaktadır (Akgündüz vd., 2015). Bu açıdan da proje önerisinin mevcut literatüre nasıl bir yenilik getireceği belirsizdir. EIU city specific cost of living endeksinin tanıtılmamış olmasından dolayı bu endeksteki fiyat verilerinin TÜİK fiyat endeksleri ile karşılaştırılabilir olup olmadığı belirsizdir. Eğer veriler karşılaştırılabilir değilse proje önerisinin, analizin birden fazla ülke için gerçekleştirilecek olması amacı sekteye uğrayacaktır. Bu durumda projenin önemli bir özgün değer unsuru ortadan kalkacaktır.Proje önerisinde özgün değere katkı olarak belirtilen iç göç ve dış göç karşılaştırmasının nasıl yapılacağı ayrıntılı olarak açıklanmamıştır. Farklı dönemlerdeki göçlerin mi karşılaştırılacağı yoksa aynı dönem içerisinde mi karşılaştırma yapılacağı belirsizdir. Aynı dönemlerde karşılaştırma yapılacaksa iç göç ve dış göçün etkilerinin birbirinden nasıl ayrıştırılacağı yeterince açıklanmamıştır. Bu belirsizliklerin mevcudiyeti projenin özgün değerini kısıtlamaktadır.""Immigration, Housing Rents, and Residential Segregation: Evidence from Syrian Refugees in Turkey"" (B. Balkan, S. Tümen)Akgündüz, Y. E., M. van den Berg, and W. Hassink (2015):  ""The Impact of Refugee Crises  on  Host  Labor  Markets:  The  Case  of  the  Syrian  Refugee  Crisis  in  Turkey,""  IZA Discussion Paper No:  8841."	1,80
"Bu proje önerisinin amacı, genel hatlarıyla açık alandaki tütün ürünleri atıklarının çevreye verdiği zararı tütün tüketicisinin karşılamasına yönelik bir “Pigoucu çevre vergisi” önerisi hesaplamasıdır. Araştırmacı, tütün ürün atıklarının çevreye ciddi zararı olduğunu iddia ederek bu zararı tüketicinin içselleştirmesine yönelik verginin gerekliliğini savunmaktadır. Ancak,  proje önerisinde tütün ürünleri atıkları ile çevre arasındaki ilişkinin büyüklüğüne yönelik ikna edici bulgular ortaya konulmuş değildir. Araştırmacının, ""yapılan araştırmalarda, açık alanlardaki tütün ürünü  atıklarının, toprak ve su üzerinde önemli zararları olduğu ortaya çıkmıştır."" ifadesiyle atıfta bulunduğu 1981 yılında  yapılmış çalışmada (The Health Consequences of Smoking: the Changing Cigarette A Report of the Surgeon General) çevresel sorunlardan bahsedilmemektedir. Araştırmacının atıfta bulunduğu yayınlar (Novotny ve Zhao, 1999; Novotny vd., 2009)  ABD'deki okyanus kirliliklerine yönelik olup, okyanusların kirlilik dinamiklerinin denizlerden ya da kapalı su havuzlarından farklılık gösterdiğinin proje önerisinde dikkate alınmadığı görülmektedir. Dolayısıyla, bunun araştırmaya değer bir konu olduğuna ikna edecek istatistiksel bulgular sunulmuş değildir. Projede tütün ürünlerinin maliyetlerinin ölçümü sırasında kullanılması planlanan “yapısal eşitlik modellemesi”  temelde gözlemlenemeyen değişkenler için veri üretimine yönelik kullanılan bir yöntem olup, güvenilirliği yüksek değildir ve bulguların ikna ediciliği konusunda sorun teşkil etmesi muhtemeldir.  Öte yandan, yeni bir çevre vergisi yerine hâlihazırda toplanan yüksek KDV ve ÖTV gelirlerinin bir bölümünün bu ürün atıklarının temizliğine adanması alternatifinden neden bahsedilmediği net bir şekilde ifade edilmemiştir. Türkiye'de genel olarak bütün atıkların, özel olarak tütünle ilgili atıkların toplanıp çevreye zararsız şekilde ayrıştırılması veya bertaraf edilmesi pek yapılmamaktadır; bu olgu tütün ürünü atıkları için de geçerlidir. Bu çerçevede uygulaması olmayan bir işlemin varsayımsal olarak  maliyetini tahmin edip ona göre finansmanı için bir araç önermenin ne kadar isabetli bir yaklaşım olduğu tartışmalıdır.Tütün ürünü atıkların üzerine konulması önerilen yeni bir çevre vergisinin, bu ürünler üzerinden alınan mevcut KDV ve ÖTV gibi vergilerden farkı yeterince açık değildir. Proje önerisinde de belirtilen, önerilen vergi ile mevcut vergilerin konu, mükellef vs. gibi özellikleri ve vergi sınıflandırması itibariyle bulundukları konumları aynıdır. Öneride vurgulanan ve yeni çevre vergisindeki en önemli özellik olarak belirtilen ""kirleten öder"" vergisinin gerçekten de kirletenlerden alınmasını garanti edecek bir yöntem öngörmek mümkün gözükmemektedir. Dolayısıyla çevreyi tütün ürünleri atıklarıyla kimin kirletip kimin kirletmediğinin kesin olarak belirlenmesi mümkün olmadığından, önerilen çevre vergisinin mevcut vergilerden farklı bir ""kirleten öder"" özelliğinde vergi olması mümkün değildir.Bu söylenenler ışığında proje önerisinin özgün değeri yetersiz bulunmuştur."	1,40
Proje armut üretim ile tüketim zinciri arasında yer alan üretici ile aracıları (toptancı, işleyici, perakendeci, ihracatçı vb.) kapsayan ve optimum pazarlama politikasının oluşturulmasına temel teşkil edecek bileşenlerin belirlenmesine odaklanmıştır. Armut gen merkezi olması,  yetiştiricilik kültürünün varlığı ve dünya armut piyasasının gelişiyor olması konu seçimi itibariyle projeyi özgün kılmaktadır. Türkiye'de tarım ürünleri üreticileri genellikle üretimlerini tüketici isteklerine ve pazar dinamiklerine göre gerçekleştirememektedir. Proje konusu bu anlamda da önemli bir soruna odaklanmıştır. Proje teklifinin bir diğer özgünlüğü bütüncül yaklaşımla hazırlanmış olmasıdır.Proje önerisinin üretim etkinliği ile pazarlama etkinliğine yaklaşımında belirsizlik ve tutarsızlık bulunmaktadır. Bu durum proje önerisinin özgünlüğünü zayıflatmaktadır. Yukarıda belirtilen bütüncül yaklaşıma rağmen, işleme sanayinin proje kapsamına dahil edilmemesi projenin özgünlüğünü zayıflatan bir diğer husustur. 	3,80
"Proje, farklı demografik, sosyoekonomik, kültürel özelliklere sahip toplum kesimlerinin, gündelik hayat pratikleri içerisinde televizyon izleme deneyimlerinin nasıl şekillendiğini, televizyon izleme pratiğinin bireylerin kişisel ve sosyal hayatları içerisindeki yerinin ve boyutunun neler olduğunu, yaygın bir kitle iletişim aracı olarak Türkiye’de televizyonun ilk on iki yıllık dönem içerisindeki etkilerini sözlü tarih yöntemiyle ortaya çıkarmayı hedeflemektedir. Proje, televizyon tarihimize sosyal tarih çerçevesinde yeni bilgiler ekleyecek olması iddiası sebebiyle özgün değer taşımaktadır ve projenin derinlikli bir araştırma olma potansiyeli vardır. Bununla birlikte, aşağıdaki hususların eksikliği projenin özgün değerini zayıflatmaktadır:Televizyona ve televizyon çalışmalarına ilişkin literatür taraması yeterli olmadığı için, problem sorunsallaştırması ve kuramsal çerçevesi sarih bir şekilde ortaya konamamaktadır. Televizyon konusunda, Raymond Williams, Televizyon: Teknoloji ve Kültürel Form; David Morley, Family Television; Roger Silverstone, Television and Everyday Life vb. gibi en temel kaynaklara bakılmamıştır. Türkiye'de televizyon konusunda ise, örneğin, Erol Mutlu, Televizyonu Anlamak; Ünsal Oskay, Toplumsal Gelişmede Radyo ve TV; Özden Cankaya, TRT; Sevilay Çelenk, Televizyon, Temsil Kültür kitaplarına ve Burak Özçetin'in hazırlayıp kullanıma açtığı TV Bibliyografyasına yer verilmemiştir. TÜBİTAK destekli konuyla ilgili benzeri projelerden de literatür taramasında faydalanılmamıştır. Televizyon konusundaki literatür özeti eksikliği, gündelik hayat literatürü için de geçerlidir. Sosyolojide bu konudaki çalışmaları gerçekleştirenlere (Gouldner, Lefebvre, Heller, Featherstone vb.) proje önerisinde başvurulmamıştır. Televizyon ve gündelik hayat literatürüne ilişkin bu eksiklikler, projenin önemini ve değerini gerekçelendirmede önemli bir zaafa işaret etmektedir.Türkçe literatürde sözlü tarih yöntemiyle yapılan çalışmaların sayıca az olduğu ifade edilmektedir. Bu nicel verinin nasıl elde edildiği ve yeterlilik konusundaki ölçütün ne olduğu net açıklanmalıdır. Proje önerisinde çalışmanın kapsamını aşan doğrudan çalışma konusuyla ilgili olmayan birtakım iddialarda bulunulmaktadır. Bu iddialar proje önerisinde pek çok bölümde görülmektedir. Proje önerisindeki ifade sorunları nedeniyle terminolojiye yeteri derecede hâkim olunmadığı, bir bakıma eleştirme niyetinde olduğu bakış açısını yeniden ürettiği söylenebilir."	3,00
"Proje “Türkiye sosyal medyasına özgü bir sosyal ağın analizini yapmayı” amaçlamaktadır. Nicel bir yaklaşımla, sosyal ağ analizi yöntemi ile İnci Sözlük üzerine yürütülecek araştırma, kullanıcıların davranış biçimlerini; ağın yapısı, ağdaki sosyal aktörlerin pozisyonları, aktif sosyal grupların yapısı ile açıklamaya çalışacaktır.Sosyal Bilimler alanında neredeyse her çalışma ve her araştırmanın kendisini “eleştirel” ya da “nitel” olarak tanımladığı bakış açılarının yanında gerek kullandığı yöntem gerekse yaklaşımı bakımından hakim bilim anlayışıyla tutarlı ve niceliksel olmasıyla ilgi çekici bir proje olduğu görülmektedir. Proje önerisinde araştırmanın özgün değeri bakımından iki unsurun özellikle altı çizilmektedir. İlk olarak Türkiye’de sosyal ağ analizi üzerine yapılan çalışmaların az sayıda olduğu vurgulanmakta ve bu araştırmanın literatüre bir katkı sağlayacağı iddia edilmektedir. Projede ayrıca sosyal ağ analizi uygulanan çalışmaların ağırlıklı olarak Facebook ve Twitter gibi popüler sosyal ağlar üzerine yoğunlaştığı belirtilmekte, bu çalışmanın ise yerel bir sosyal ağ olan İnci sözlük üzerine yapılacağı ve böylelikle yerel özellikleri taşıyan çevrim içi sosyal bir topluluğun sosyal ağ analizi ile inceleyen bir çalışma olacağı vurgulanmaktadır.Ancak, yerel özellikleri taşıyan çevrim içi sosyal bir topluluğun analizinde literatür bölümünde değinilen Facebook ve Twitter gibi sosyal ağlara ilişkin sosyal ağ analizlerinden nasıl bir farklılık oluşabileceği yeterince açık ifade edilmemiştir. Seçilen çevrim içi mecranın niçin seçildiğinin kullanıcı tercihi özelinde açıklanmadığı görülmüştür. Proje önerisinde sıklıkla vurgulanan yerellik olgusunun özgün değer bakımından yeterli olup olmayacağı, kullanıcılar ve içerik üzerinden gerçekleştirilecek sosyal ağ analizinin bu bağlamda ne şekilde bir farklılık taşıyacağı konusu daha net ifade edilmelidir.Sözlük kullanıcılarının ilişkiselliğini ortaya koyma iddiasındaki projenin ilişkiselliğini herhangi bir sorunsal çerçevesinde ortaya koymamış olması projenin özgün değerini zayıflatan en önemli unsurlardandır. Konuyla ilgili literatür serimlendiğinde görülmektedir ki, sosyal ağ analizi yapan çalışmaların çoğunda çevrimdışı toplulukların sosyal ağlardaki etkinliklerine bakılmaktadır. Örneğin, kritik olaylar, gündemdeki bir tartışma gibi konuların sosyal ağlardaki yansıması incelenmiştir. Bir başka yönelim ise özel bir kullanıcı grubunun (örn. politikacılar) sosyal ağ kullanımını incelemektir. Dolayısıyla belli araştırma soruları ve sorunsallarıyla elde edeceğimiz bilgilerin bilimsel anlamda sağlayacağı fayda aşikardır. "	2,17
Proje önerisine bakıldığında temelde kamu spotu ve ticari ürün reklam bannerları arasındaki dikkat ve banner körlüğü incelenmesi amaçlanmaktadır. Ancak önerilen çalışmanın özellikle dikkat ve bilişsel süreçler açısından hangi boşluğu doldurduğu, reklamcılık ve dikkat literatürüne yapacağı katkı açık değildir. Önerilen projede, literatürdeki mevcut eksiklerin ne olduğu ve projenin bunları nasıl giderebileceği detaylı ve açık bir şekilde ortaya konmamıştır. Dolayısıyla projenin getirebileceği metodolojik ve kuramsal özgün katkıların belirsizliği önerinin özgün değerini düşürmektedir.	1,40
"Proje önerisi, uyuşturucuyla mücadelede medyanın daha etkin kullanımı noktasında ilgili paydaşlar için bir rehber hazırlamayı temel amaç olarak ele almaktadır. Bu rehberi hazırlayabilme anlamında da birçok farklı veri toplama tekniği kullanarak ilgili paydaş ve ortamlardan elde ettiği enformasyonları değerlendireceğini ifade etmektedir.Ancak, konunun ele alınışındaki gerek epistemolojik gerek metodolojik önemli eksiklikler projenin özgün değere sahip olma potansiyelini zayıflatmaktadır: Konunun kendisinin özgün olduğu ifadesi kendi başına proje önerisinin özgün değerini ortaya koymamaktadır. “Böyle bir çalışma Türkiye’de bir ilk olacaktır” denmektedir; bir şeyin ilk yapılması, onun özgün değere sahip olduğunun göstergesi değildir. Önerinin ilk olmasını özgün değerle ilişkilendiren, geçerli bir gerekçe sunulmalıdır. Önerinin özgün değer bölümünde sunulanların önemli bir kısmı özgün değerle ilişkili olmayıp, proje kapsamında ne yapılacağı ve yöntemi hakkındadır. Uyuşturucuyla mücadele meselesi sadece var olan medya temsilinin yanlışlığı üzerine kurulmuş ve adli-tıbbi bir sorun olarak ele alınmıştır. Bu açıdan sorunun sosyoekonomik, kültürel hatta politik ardalanı büyük ölçüde görmezden gelinmiştir. Proje önerisinde bunun bilinçli bir tercih olup olmadığına dair de herhangi bir ifade olmadığından söz konusu durum epistemolojik bir tutarsızlık olarak araştırmanın özgün değerini ortadan kaldırmaktadır.Öneride medya ‘a priori’ uyuşturucuyla mücadelede etkin bir araç olarak değerlendirilmektedir. Bu konumlandırmanın beslendiği kuramsal yaklaşım proje önerisinde özgün değere katkı sağlayacak şekilde açıklanmamıştır. Öneride ‘ideal’ olanın tespitine yönelik tekrarlanan bir yaklaşım söz konusudur. Bu bağlamda ‘ideal’ nedir sorusunun cevabı son derece normatif olacaktır. Normatif bir kavramsallaştırmanın kendisi de özgün değeri ortaya koyamamaktadır. Bu epistemolojik temeldeki sorunlar önerinin yöntemine de sirayet etmektedir. "	2,33
Medya Teknolojileri ve Toplumsal Değişim: Gündelik Yaşamda Teknoloji Anlatıları adlı proje, Türkiye'de medya tarihini teknolojik gelişim boyutunu da içerecek bir biçimde sözlü tarih yöntemiyle araştırmayı hedeflemektedir. İzmir ve çevresinden tarama modeliyle seçllecek kişilerle yürütülecek sözlü tarih çalışmasıyla teknokültürel medya tarihi yazımına katkıda bulunmayı amaçlayan araştırma, bu özellikleriyle özgün bir değere sahiptir. Saha araştırmasında İzmir ve çevresinde belli yaşlardaki hem sıradan izleyici hem de profesyonellerle gazete, sinema, radyo, televizyon ve bilgisayar üzerine konuşularak özgün belgeler oluşturulacaktır. Projenin Türkiye'de medya tarihine katkısı değerlidir. Belgesel ve etkileşimli web sitesi hazırlanması önerisi de, yenilikçi bir araştırmanın eğitimde kullanılması açısından özgün değere sahiptir.Proje önerisinin özgün değerini olumsuz yönde etkileyen aşağıdaki hususlar saptanmıştır:Proje önerisinde “Türk medya tarihinde teknoloji boyutunu zenginleştirmek” gibi değer yönü ağır basan ifadeler yerine açıklayıcı nitelikte olanlar tercih edilmelidir. Proje önerisinde teknokültürel perspektiften ne kavrandığı daha net açıklanmalıdır. Teknokültürel çerçeve kavram olarak ifade edilmiştir, ancak kapsamı ve hangi tartışmaları içerdiği net bir şekilde açıklanmamıştır. Sayfa 4’te ifade edildiği biçimiyle araştırma önerisinde perspektifin araçlar ve insanlarla sınırlı olmadığı ifade edilmiştir, ancak yapılması planlanan araştırmada araçlar ve insanların konu edilmesinin ötesinde özgün nasıl bir içerik olacağı ifade edilmemiştir.Gündelik yaşama ilişkin literatürün eksikliği göze çarpmaktadır. Özgün değer bu literatürle birlikte geliştirilebilir.Projenin başlığı göz önüne alındığında araştırma için belirlenen örneklem kapsamının daha geniş olacağı beklentisi doğurmaktadır. Proje önerisine bakıldığında çalışma İzmir ve çevresiyle sınırlı tutulmuştur. Dolayısıyla proje başlığının da bu sınırlılığı belirtecek şekilde düzenlenmesi, amaç ve hedeflerin bu çerçevede gözden geçirilmesi önerilmektedir.  	3,50
Yeni Medya Ortamlarında Dijital Beceri ve Katılımcı Demokrasi Bağlamında Belediye-Yurttaş Etkileşimini Kocaeli ili örneği üzerinden ele alan çalışmanın gerek literatüre katkı gerekse de somut olarak belediye yurttaş etkileşiminde yeni medyanın rolüne dair somut veriler sunabilecek olması açısından özgün değere sahip olarak değerlendirilebilir. Ancak aşağıda da belirtilen bazı hususlar çalışmanın özgün değer potansiyeline olumsuz etki etmektedir: 1. Araştırmanın özgün değerinin açığa çıkması noktasında en önemli eksikliği belediye yurttaş etkileşimine odaklanan bir öneri olarak sadece bu etkileşimin yurttaş boyutuna odaklanmasıdır. Halbuki önerinin kuramsal tartışmalarının yürütüldüğü bölümde belediyenin demokratik katılıma olanak tanıyacak özellikleriyle ilgili varsayımların irdelenmesi gerekir.2. Önerinin detaylı bir literatür özeti yaptığı, konu, kapsam ve kavramların tartışılması noktasında bu özetin oldukça aydınlatıcı olduğunu belirtmek gerekir. Bununla beraber, bu literatür özetinde ortaya çıkması beklenen analiz çerçevesinin sorunsalın literatür özetinde ortaya atılan kavramlarla ilişkilendirilmemesi sonucunda tam olarak netleşmediğinin de altı çizilmelidir. Örneğin dijital beceri başlığı altında sunulan ve her biri ayrı ayrı analiz çerçeveleri olabilecek kavramların çalışmaya nasıl eklemleneceğinin söz edilmesi bu noktada yerinde olacaktır. 3. Proje önerisinde katılımcı demokrasinin verili olarak ele alındığı görülmektedir. Zira literatür özetinde sunulan çalışmalardan ve söz konusu belediyelerin resmi web sitelerine kısa bir göz atıldığında anlaşılacağı üzere yerel yönetimlerin sosyal medya ve resmi web sitelerinin yurttaşların aktif katılımını sağlayacak, yurttaşları “dolmuşların rengi ve durakların tasarımı” gibi göstermelik uygulamaların dışında- karar verme süreçlerine katacak uygulamalardan mahrum olduğu anlaşılabilir. Böyle bir durumda da dijital beceri ile katılımcı demokrasi arasındaki bağ ancak kullanım becerisi seviyesinde kurulabilir. Onun ötesinde kurulacak bağın gerekçelendirilmesi gerekir. Özellikle katılımın doğası demokrasi tartışması zemininde açıklanmalıdır. Yukarıdaki hususlar dikkate alındığında projenin özgün değeri zayıflamaktadır.	3,00
"Proje önerisi Türkiye'deki vatandaşlık zihniyetinin oluşumunda Yeşilçam sinemasının rolünü incelemeyi hedeflemekte, bu bağlamda da sinemanın vatandaşlık bilinci yaratmadaki pedagojik rolünü ve kapasitesini açığa çıkarmayı amaçlamaktadır. Gerek literatürde benzer bir çalışmanın olmayışı gerekse Türk sinemasının bu özel döneminde Ulus devletin inşasında vatandaşlık ideolojisinin kurgulanma biçimlerine dair bir çerçeve sunma potansiyelinin olması araştırma önerisini kayda değer kılmaktadır. Ancak çalışmanın özellikle başlık, konu-kapsam, literatür ve sorunsal biçimlendirmesinde yeniden değerlendirilmesi gereken ve özgün değerini zayıflatan bazı noktalar bulunmaktadır: Öneri ""vatandaşlık zihniyetinin oluşumunda sinemanın rolü"" ifadesiyle epistemolojik olarak bilişsel ve fenomenolojik bir inceleme alanını işaret etmekte ve bu da doğal olarak araştırmayı metnin ve izleyici alımlamasının bir arada ele alınmasını gerektiren bir araştırma tasarımına yöneltmektedir. Ancak önerinin bütünü incelendiğinde araştırma tasarımın sadece bir metin incelemesiyle sınırlandırılmış olduğu, zira önerinin vatandaşlık biçimlerinin (çocuksu ve yetkin) 1960-80 yılları arasındaki Yeşilçam filmlerinde nasıl temsil edildiği sorunsalına odaklandığı görülmektedir. Bu noktada araştırmanın başlığının ve ilgili açıklamaların sadece metin incelenmesini ifade edecek ve temsili vurgulayacak şekilde yeniden düzenlenmesi gerekmektedir. Yukarıda belirtilen sorunla ilgili olarak ortaya çıkan bir diğer eksiklik de; araştırma önerisinde sinemanın okur-yazar olmayan bir toplum için başat bir eğitim aracı olacağı varsayımından hareket edildiği; sinemanın vatandaşlık bilincinin tüm toplum tarafından öğrenilerek yaygınlaşmasına hizmet ettiğinin ifade edilmesidir. Bu varsayımla sinemanın nicel gücünün mutlak nitel bir güce dönüştüğünü kabul ederek bir zihniyet oluşumuna ‘neden’ olduğunu ifade etmek bilimsel olarak fazla güçlü bir iddia olarak değerlendirilebilir. Kaldı ki, bu öneride Türkiye'de vatandaşlık bilincinin ne durumda olup hangi duruma evrildiğine dair bir tartışmanın yer almaması sinemanın iddia edilen etkinliğini de dayanaksız bırakmaktadır.Önerinin literatür özeti kısmı film çalışmalarıyla ilgili kaynaklara yeterince başvurmadığı ve önerinin sorunsalıyla açık ve güçlü bir biçimde ilişkilendirilmediği için araştırmada ‘vatandaşlık bilinci’nin sinemada nasıl bir karşılık oluşturduğu konusunda yeterli bir açıklama ve tartışma getirmemektedir. Her ne kadar bu bir modelin Türk sineması örneklemine uyarlanmasını işaret ediyor olsa da, ‘vatandaşlık bilinci’ gibi sosyo-kültürel ve tarihsel birçok bağlamı olan bir meselenin en azında bilinçli olarak araştırma dışında bırakılan boyutlarının belirtilmesi, önerinin bilimsel geçerliliği ve özgün değerinin ortaya çıkması açısından yerinde olacaktır.       Projede ‘çocuksu vatandaş’ ve ‘yetkin vatandaş’ tiplemeleri Lauren Berlant'ın çalışmasına dayandırılarak Türk sinemasına uyarlamıştır. 1960-1970 yılları arasında üretilen filmlerde ağırlıklı olarak ‘çocuksu vatandaş’ tiplemesinin, 1970-1980 döneminde çekilmiş olan filmlerde ise ‘yetkin vatandaş’ tiplemesine rastlandığı öne sürülmüştür. Bu tiplemelerden hareketle sinemada vatandaş imajının nasıl çizildiğinin ortaya konulacağı belirtilmiştir. Filmlerdeki belirli sahnelerden ve karakterlerden yola çıkarak yapılan bu ayrımın Türkiye’deki kavramsal art yöresi yeterince sergilenmediği için spekülatif bir ayrım olarak ortaya çıkmaktadır. "	2,50
Proje çalışılmaya değer bir konudur. Son dönemde bölgesel gelişmelerin ekonomik yaşama etkisinin daha da hissedildiği bir dönemde devlet dışındaki aktörlerin karar almada belirleyiciliğini ölçmek yerinde bir çalışma olacaktır. Proje önerisi geleceğe dair bir perspektif sunması açısından önemlidir. Bununla birlikte, projenin teorik bir temelden yola çıkarak bir sonuca ulaşmayı hedeflemesi de özgün bir katkı olarak değerlendirilmektedir. Önceki panel raporunda dile getirilen hususların büyük ölçüde revize edilmiş olması takdire değer bulunmuştur. Ancak kuramın veriyle nasıl ilişkilendirileceği hususu hala yeterince net değildir. Söz gelimi, araştırma bulgularının Neo Gramscian teoriyle hangi bağlamda ilişkilendirileceği anlaşılamamıştır. Yine iş insanlarının dış politika süreçlerini hangi enstrümanlar üzerinde etkilediği konusu da proje önerisinde yeterince açık şekilde sunulmamıştır. Araştırmanın temel sorularından biri olmasına ve böyle bir etki olduğu varsayılmasına rağmen, bu etkinin nasıl ölçüleceği yeterince net değildir. Önceki panel raporunda da vurgulanmış olmasına karşın, bu soruna doyurucu bir çözüm bulunamamıştır. Bu husus önemli bir çalışma konusunu ele almasına rağmen, araştırma projesinin özgünlüğünü sınırlandırmaktadır.  	3,20
Önerilen proje, gelişmiş ve gelişmekte olan ülkelerin hisse senedi piyasası getirilerindeki sıçramaların koşullu olasılıklarının dinamik özelliklerini ve belirleyicilerini analiz etmeyi amaçlamaktadır. Özellikle son dönemlerde sermaye piyasalarında yaşanan ani dalgalanmaların yorumlanması aşamasında güncel veri ile yapılan çalışmaların önem arz ettiği düşünülmektedir. Proje önerisinin, hem yüksek momentleri hem de farklı piyasaları ve kapsamlı veri setini içermesi bakımından özgün olduğu düşünülmektedir. 	4,00
Teklif edilen proje marka değerinin ölçümü konusunda daha önce uygulanan üç temel yönteme (tüketici anketi, finansal pazar göstergeleri ve fiyat farklılığı) alternatif olarak farklı sosyal medya ortamlarında kullanıcıların yazdıkları yorumların işlenmesine dayanmaktadır. Bu açıdan, klasik yöntemlere ilaveten bilgi üretmesi açısından özgünlüğü vardır.Proje, marka değerini ölçümleyip takip edebilmek için sosyal medya içeriklerinin ve duygu analizlerinin güvenilir şekilde kullanılıp kullanılamayacağına dair bulgular sunacaktır. Önerilen proje, duygu analizinin farklı türlerini (makine öğrenimi ve veri sözlükleri) pazarlama araştırmaları bağlamında ele alarak alana yöntemsel katkı sağlamaktadır. Sosyal medya duygu durumu ile marka değeri arasındaki ilişkinin doğası üzerinde endüstri, ürün kategorisi, marka ve bağlama özel faktörlerin ne gibi etkileri olacağının irdelenecek olması da özgün değer taşımaktadır. Proje başarıyla tamamlanıp marka değeri önerilen şekilde ölçülebilirse projeden patent alınması ihtimali vardır. Ancak belirtilen bütün özellikler projenin sosyal medyadan veri üretilmesi süreçlerine katkısını içermektedir ve proje içeriğinin pazarlama biliminin mevcut kuramsal birikimine direkt bir etkisinin oldukça sınırlı olduğu düşünülmektedir. 	3,60
"Proje önerisinde çalışmanın temel amacı, Türkiye'de bulut bilişim adaptasyonunun hızlandırılması ve bulut bilişiminde uluslararası standartların yaygınlaştırılması hedefine katkıda bulunmak şeklinde ifade edilmektedir. Bu bağlamda çalışmanın ilgili yazınlardan herhangi birine kuramsal katkı sağlama hedefi olmadığı anlaşılmaktadır. Öte yandan, amaçlanan işlevsel faydanın da -özgün değer başlığında proje ekibinin de ifade ettiği şekliyle - daha önce böyle bir araştırma yapılmamış olması üzerinden açıklandığı anlaşılmaktadır. Dolayısıyla, çalışmanın kuramsal ya da uygulamaya dönük özgün değer yaratma olasılığı son derece düşük olarak nitelenebilir.Proje önerisi revize edilerek tekrar sunulmuş bir öneridir. Bir önceki panel raporu incelendiğinde, proje ekibinin kendilerine işaret edilen bazı önemli hususlara ilişkin gerekli düzeltmeleri yapmadığı görülmektedir. Örneğin, bir önceki panel raporunda araştırmacılara Türkiye'de konu ile ilgili yazılmış doktora tezlerinin incelenmesi önerilmiş olmakla birlikte, proje önerisinde sadece bunlara atıfta bulunulmuş ancak bunların içerik ve bulgularına ilişkin herhangi bir bilgiye veya tartışmaya yer verilmemiştir.Proje önerisinde yöntem başlığı altında verilen hipotezlerin burada değil yazının ve kuramsal arka planın tartışıldığı bölümde verilmesi daha yerinde olacaktır. Ayrıca, hipotezlerin gerekçelendirilmesi noktasında da önceki panel raporunda verilen tavsiyelere uyulmadığı görülmektedir. Örneğin, demografik değişkenler başlığı altında ifade edilen H5, H6, H7, H8 hipotezlerinde iddia edilen ilişkilerin neden bu şekilde gerçekleşeceğine ilişkin bir gerekçelendirme yapılması elzemdir; yazında bu değişkenlerin incelenmesi gerektiğinin belirtilmesi, bu ilişkileri beklemek için yeterli gerekçeyi sunmamaktadır.Yukarıda yapılan değerlendirmeler çerçevesinde proje önerisinin özgün değerinin yetersiz olduğu düşünülmektedir. "	1,40
"Proje kapsamında baby boomer kuşağının (BBK) incelenmesi öngörülmüştür. Türkiye nüfusunun çevre ülkelere göre genç bir kuşak olmasına karşın hızla yaşlanması nedeniyle proje konusunun önemli olduğu düşünülebilir.  BBK’nın, ABD ve özellikle 2. Dünya Savaşı'na katılmış ülkelerde savaş sonrası dönemde doğan insanların davranış şablonlarına ilişkin karakteristik özellikler taşıdığı da doğrudur. Ancak Türkiye 2. Dünya Savaşı'na girmediği için BBK'nın davranış şablonları (fiziksel hareketler, satın alma davranışları, seyahat etme sıklığı, vb...) savaşa giren toplumlara göre farklılık gösterebilir. Dolayısıyla bu durum BBK etrafına kurgulanmış bir projenin Türkiye'de anlamlı sonuçlara ulaşmasını güçleştirecektir. Proje önerisinin Türkiye’nin özgün tarihsel ve sosyolojik geçmişine uygun kuşak dinamiklerini ele alarak geliştirilmesinin daha anlamlı olacağı düşünülmektedir.Önerilen projenin amacı, “fiziksel aktivite davranışlarına yönelik engel, fayda ve motivasyon öğelerini Türkiye ölçeğinde ilk kez belirleyerek, sosyal pazarlama yaklaşımı ile hedef kitle haritası oluşturmak” olarak belirtilmiştir. Bu araştırmanın Türkiye'de yapılmasının literatürde mevcut bulgulardan ne şekilde farklılaşacağı açıklanmamıştır. Özgün değeri artırmak için Türkiye'de farklı sonuçlar beklenip beklenmediği, bekleniyorsa neden ve hangi teorik temeller üzerinden beklendiği net değildir. Dolayısıyla proje önerisi mevcut haliyle sadece uygulamaya yönelik bir proje önerisi olarak göze çarpmaktadır. Literatürde, fiziksel aktivite davranışlarına yönelik engel, fayda ve motivasyon öğelerini ölçen pek çok ölçek bulunmaktadır. Projede önerilen ölçeklerin bu ölçeklerden farklılıkları ve özgün katkısı belirtilmemiştir. Eksersiz motivasyonlarını ölçmek için literatürde yer alan çalışmalardan bazıları:www.brandeis.edu/roybal/docs/Exercise%20Motivations%20Inventory2_website_PDF.pdfwww.livingstrong.org/articles/ExerciseMotivations.pdfAyrıca proje başlığında yer alan “sosyal pazarlama yaklaşımı” ile ilişki açıkça kurulmamıştır ve hangi toplumsal problemlerin çözümüne yönelik özgün ve yenilikçi öneriler sunulacağına ilişkin açık bilgi verilmemiştir. Çalışma sonucunda ne tür bir davranış/tutum değişikliği oluşturmanın hedeflendiği belirgin değildir; sadece belli bir kuşaktaki bireylerin fiziksel aktivite açısından mevcut durumlarının ortaya konulacağı anlaşılmaktadır. Bu nedenle, toplum sorunlarına çözüm üretecek sosyal programlara ne şekilde girdi sağlanacağı açık değildir.Türkiye’de yaşlı nüfusun artmasına ve buna bağlı olarak pazarın büyümesine rağmen, projede odaklanılan kuşağın sorunlarına ilişkin çalışmaların tüm disiplinler tarafından “öncelikli” olarak ele alınması çağrısının iddialı bir söylem olduğu düşünülmektedir. Son olarak, proje önerisinde yer alan hipotezlerde hangi değişkenler için neden ve hangi yönde farklılaşma beklendiği açıklanmamıştır. Sunulan öneride aynı hipotez numarasının altında birçok değişken (örn. yaş, eğitim) yer almaktadır ve bunlardan hangi değişkenlerin neleri ve nasıl etkilemesinin beklendiği açıklanmamıştır."	1,75
Proje önerisi, sorumlu tüketim davranışını (STD) destekleyen temel faktörleri ve tüketicileri sorumlu davranıştan uzaklaştıran mekanizmaları incelemektedir. Projede, literatürde yer alan çalışmaların çoğunda, sorumlu tüketim davranışını çok boyutlu kavramsallaştırılmadığını ve buna uygun geçerli ve güvenilir bir ölçüm aracının olmadığı belirtilmektedir. Önerilen çalışma STD kavramını çok boyutlu olarak operasyonelleştiren bir araştırma modeli sunmaktadır. Çalışmada önerilen model, bütünsel bir yaklaşım sağlayarak konunun daha detaylı olarak anlaşılmasına olanak verecektir. Aynı zamanda sunulan öneriyle, sorumlu tüketim davranışını zayıflatan temel nötralizasyon mekanizmalarının etkileri ve etkileşimleri incelenecek ve ilerde yapılacak çalışmalar için ön bilgiler elde edilecektir. Ancak önerilen modelde değişkenler arasındaki ilişkilerin niteliği ve yönü literatürle ilişkilendirilerek ortaya konulmamıştır. Özellikle Değer-İnanç-Norm Teorisi üzerine yapılandırılması özendirici ve engelleyici değişkenlerin hangi aşamalarda hangi etkilerinin olacağı tam olarak tartışılmamaktadır. Ayrıca Proje önerisinde ulusal literatürde yer alan 13 tezden ve 30 makaleden bahsedilmesine rağmen, Türkiye’de daha önce yapılan çalışmaların çok azına değinilmiş olması, ulusal literatürün büyük oranda atlanıldığı izlenimini uyandırmaktadır. Bununla birlikte öneride bazı araştırmalara çok fazla atıfta bulunulması da dikkat çekicidir (Sheth, Sethia ve Srinivas 2011 (9 defa) ve Peattie 2012 (12 defa). Belirtilen bu hususlar projenin özgün değerini zayıflatmaktadır.	3,60
"Proje, perakende ticaret sektörü ve gayrimenkul piyasalarının bir kesişimi olarak tanımlanan perakende gayrimenkul piyasasını özellikle AVM’ler ekseninde incelemeyi amaçlamaktadır. Proje önerisi; Türkiye’de AVM’lerin makro ölçekte ekonomik ve hukuki açıdan değerlendirmesinden sonra, İstanbul’da AVM’lerin kent içindeki dağılımını, yer seçimi kararlarını ve niteliklerini, seçilen AVM’ler için “Yürünebilirlik ve Erişilebilirlik Endeksi” ve “AVM Yer Seçim Stratejisi Başarı Endeksi” oluşturarak irdelemeyi hedeflemektedir. Ancak proje önerisinde çalışmanın odağının yeterince net ortaya konmamış olması projenin özgün değerini zayıflatan en önemli husustur.Proje önerisinde yer alan literatür bölümünde verilen pek çok çalışmanın projeye benzer içerikte ve kapsamda olduğu değerlendirilmiştir. Özellikle, Ankara'da yoğunlaşan ampirik çalışmaların vurgulanmasına karşın çalışma alanı olarak belirlenen İstanbul kentinde çalışmanın yürütülecek olması çalışmayı tek başına özgün kılmamaktadır. Sunulan proje önerisinin mevcut çalışmalardan öne çıkan farkı hukuki boyutun çalışmaya dahil edilmiş olması ve “Yer Seçim Stratejisi Başarı Endeksi” ve “Yürünebilirlik ve Erişilebilirlik Endeksi”ni geliştirmeye çalışmasıdır. Ancak sunulan proje önerisinde hukuki boyutun hangi içerikte ve nasıl ele alınacağı, geliştirilecek endekslerin ve projede tanımlanan iş paketlerinin birbirleriyle ve mekansal planlamayla olan ilişkisinin net olmaması, projenin özgün değerini sınırlandırmaktadır.  "	2,80
"Proje önerisi, Türkiye’de sürdürülebilir kent kültürünün geliştirilmesi için kentsel tarımın ""sürdürülebilir kentsel besin sistemi"" bağlamında sunduğu fırsatları araştırmayı ve uygulamaya yönelik bir araç geliştirmeyi amaçlamaktadır. Günümüzde insan yaşamını tehdit eden besin üretim sistemlerinin yaygınlaşması ve insanın doğayla ilişkisinin kopması nedeniyle, kentsel besin sisteminin oluşturulması için fırsatların ve politikaların araştırılması kentlerimize ve gelecek nesillere önemli katkı sunabilecektir. Önerilen bu araştırma projesinde konunun Ankara bağlamında irdelenmesi ve uygulanabilir bir bilgi sunumunun üretilmesinde yenilikçi yaklaşım potansiyeli taşımaktadır.Projede önerilen “sürdürülebilir kentsel besin sistemleri” konusu yeni ve güncel bir konudur ancak proje önerisinde kavramsal ve uygulamadaki içeriği bakımından “kentsel tarım”dan farkı net olarak ortaya konulmamıştır. Bunun yanı sıra literatür değerlendirmesi gelişmiş ve gelişmekte olan ülkelerdeki pratiklerin farklılıklarını, uygulama ölçeklerinin farklılıklarını ve uygulama araçlarının politika araçları ile ilişkilerini yeterince irdelememektedir. Bu durum proje önerisinin özgün değerini zayıflatmaktadır.Diğer taraftan kentsel tarım ve kentsel alanlarda sağlıklı gıdaya erişimin sürdürülebilirlik bağlamında ele alınmasına yönelik ulusal ve uluslararası literatür bulunmaktadır. Buna karşın proje önerisinde “bu konuda Türkiye’de bilimsel çalışmaların bulunmadığı” argümanına yer verilmekte ve bu argüman yeterli veri ile desteklenmemekte, ya da metodolojik literatür değerlendirmesi sonucu olarak ileri sürülmemektedir.Ayrıca, çalışmanın sürdürülebilirlik kavramı ile kurduğu bağ, mekansal planlama ve kentsel politikalar bağlamında yeterince derinleştirilmemiştir."	3,60
Önerilen projede, çoğunluk ve azınlık hissedar çıkar çatışmasının şirket değerini nasıl etkilediğinin aile şirketleri özelinde araştırılması amaçlanmaktadır. Proje önerisinde özgün değeri kısıtlayan bazı önemli sorunlar tespit edilmiştir.İlk olarak, önerilen projenin mevcut yazına ne türden bir katkı yapacağı yeterince iyi tartışılmamıştır. Aile şirketlerinin örneklenmesinin ve bu şirketlerdeki yönetici hissedarın ölümüne odaklanmanın ne tür bir kavramsal yenilik getirdiği veya yazındaki hangi kavramsal sorunu çözmek için imkan yarattığı belirsizdir. Örneğin, Johnson ve diğerleri (1985), Slovin ve Sushka (1993) ve Nguyen ve Nielsen (2012) çalışmalarından kavramsal olarak hangi noktalarda ayrıştığı net olarak ortaya konmamıştır.Ayrıca proje önerisinde, farklı ülkelerden örneklemler değerlendirilerek akademik yazına katkı hedeflenmekle birlikte nihai veri setinde bu katkıyı sağlayacak çoklukta şirketin yer alma olasılığı düşüktür. Üçüncü olarak, önerilen projede ölüm tarihini t=0 belirleyerek bir olay çalışması hedeflenmekle birlikte azınlık çoğunluk çıkar çatışmasının hem bu tarihin hemen sonrasında hem de devam eden süreçte (örneğin, yönetim kurulunun nasıl yeniden şekillendirildiği) incelenmesi daha anlamlı olacaktır.	1,60
Bu proje önerisinin amacı Bilgiye Dayalı Alım Satım Oranlarının (BDASO), Borsa İstanbul’da işlem gören hisse senetlerinin getirileri ve idyosenkratik oynaklıklara etkisini ölçmektir. Önerilen proje BDASO kullanılarak BIST için yapılacak ilk çalışmalardan biri olacaktır. Ayrıca BIST'deki yatırımcı tiplerine göre ayrıştırılma yapılması da hedeflenmektedir. Önerilen projede yazında sıkça incelenen bir konunun seçildiği görülmektedir. Bu alanda sürekli güncel çalışmalara ihtiyaç bulunmaktadır. Dolayısıyla, projenin sonuçlarının hem gelişmekte olan Türkiye bağlamı hem de genel olarak ilgili yazın için özgün bulgular üretme olasılığı yüksek görülmektedir.Proje önerisinde alım satım tahminleme yerine doğrudan alım veya satım olarak işaretlenmiş emirlere ilişkin verilerin kullanılacak olması da yazına katkı sağlayacak bir diğer husus olarak görülmektedir.Ancak gün içerisinde oluşan fiyat verilerinin kullanılacağı bu proje, BIST’in uygulamakta olduğu açılış ve kapanış seanslarındaki farklı işlem sistemi ile NYSE’den farklı olarak kullanılan piyasa yapıcılık mekanizmasındaki ayrışmayı dikkate almamaktadır. Ayrıca ileri aşamalarda aşağıdaki çalışmanın dikkate alınmasının yararlı olabileceği düşünülmektedir. Oguz Ersan, Aslı Alıcı. “An Unbiased Computation Methodology for Estimating the Probability of Informed Trading (PIN)”, Journal of International Financial Markets, Institutions and Money, Available online 12 April 2016, ISSN 1042-4431, http://dx.doi.org/10.1016/j.intfin.2016.04.001.(http://www.sciencedirect.com/science/article/pii/S104244311630021X).	3,60
Proje önerisinde, sistem mühendisliğinde optimizasyon modeli olarak enerji sistemlerinin orta ve uzun dönemli planlamasında, iklim değişikliği politikalarının analizinde ve bunlara bağlı olarak farklı senaryoların üretilmesinde kullanılan MESSAGE (Enerji Arz Strateji Alternatifleri ve Genel Çevresel Etkileri) modelinin ilk kez Türkiye enerji sisteminde kullanılacağı ileri sürülmektedir. Söz konusu modelin diğer ülke uygulamalarından farklı olarak, önerilen projede sosyal göstergelerin de analize dahil edilmesiyle birleşik değerlendirme çalışması yapılmasının öngörülmesi projenin özgün değerini oluşturduğu düşünülebilir. Ancak, gerek sosyal göstergelerin ne olduğu gerekse sosyal göstergelerin uzman görüşü alınmasıyla sayısal değerlere nasıl dönüştürülerek modele dahil edilmesi konularında yeterli düzeyde bilgi sunulmamış olması nedeniyle proje önerisinin özgün olmadığı düşünülmektedir.Ayrıca, projenin başlığı “MESSAGE Modeli Kullanılarak Türkiye’nin Enerji Arz Sisteminin Gelişimi ve Nükleer Enerjinin Rolünün Sürdürülebilirliğinin Değerlendirilmesi” iken proje önerisinde enerji arz ve talebinin modellenmesi ve sosyal göstergelerin modele eklenmesi amaçlanmıştır. Dolayısıyla proje önerisinin başlığı ile projenin amaçları birbirleriyle bağdaşmamaktadır. Bu da proje önerisinin özgünlüğüne olumsuz yansımaktadır. 	2,40
"Proje önerisi, revize bir proje olmasına karşın, proje ekibinin bir önceki panel raporunda özgün değere ilişkin yapılan tavsiyeleri dikkate almamış oldukları görülmektedir. Bu bağlamda, çalışmanın sonucunda üretilecek bilginin hangi alana ne gibi bir bilimsel katkı sunacağı belirsizdir. Daha açık bir ifadeyle, proje önerisinin temel amacı işletmelerin işgücü devrinden kaynaklanan maliyetlerini tespit ederek işletmelere fayda sağlamak olarak belirtilmekte, herhangi bir bilimsel katkıdan söz edilmemektedir.Proje önerisinde, çalışmanın gerekliliği alanda bu konuda çalışma olmamasına dayandırılmakta, ancak bu iddia yazına atıfla desteklenmemektedir. Bu bağlamda, bir önceki panel raporunda önerilen hususların dikkate alınmadığı görülmektedir. Hipotezlerin kuramsal gerekçesi -önceki panel raporunda işaret edilmiş olmasına rağmen- belirtilmemektedir.Öneride sunulan hipotezlerin merak uyandırıcı olduğunu söylemek güçtür. Bunların doğrulanacağı önceden kestirilebilir niteliktedir. Örneğin, manevi faktörlerin de maddi faktörlerin de işgücü devir hızını etkilediği yazında gösterilmiştir. Ayrıca, iş gücü devir hızının işveren maliyetini arttıracağı da şaşırtıcı bir durum değildir.Araştırmacılar proje önerisinin özgün değer başlığında ""sanayi işletmelerinde çalışan mavi ve beyaz yakalıların kendi istekleri ile işten ayrılmalarında hangi faktörlerin etkili olduğunun"" ortaya çıkarılacak olmasını bir özgün değer olarak nitelemektedirler. Ancak bu bilginin ilgili yazına özgün katkı sunacağına ilişkin ikna edici bir kanıt (yazına atıf, mantıksal gerekçelendirme vb.) sunmamaktadırlar.Yukarıda yapılan değerlendirmeler çerçevesinde proje önerisinin özgün değerinin yetersiz olduğu düşünülmektedir."	1,20
Proje önerisi, insan tasarımcı ile fabrikasyona dönük çalışan bilgisayar kontrollü makine arasındaki işbirliğinin tasarım eğitimine kuramsal ve pratik anlamda katkısını araştırarak tanımlamayı amaçlamaktadır. Bu kapsamda araştırma, dijital tasarım ve fabrikasyon yöntem ve tekniklerinin mimari tasarım eğitimine nasıl entegre edilebileceğini tarif eden bir mimari tasarım eğitim modeli geliştirmeyi hedeflemektedir.Önerilen proje, özellikle 1986’da ilk 3D yazıcı ile başlayan ve tasarım ile üretim arasındaki ilişkilerin irdelendiği bir alanda yer almaktadır. Gerek ABD, gerek AB, gerek ülkemiz ve gerekse Uzak Doğu’daki pek çok saygın üniversitede bu konuda geliştirilmiş tasarım/üretim stüdyoları, atölyeler bulunmaktadır. Deneysel tasarım üretim süreçlerinde çok sayıda sonuçlanmış ve devam eden araştırma örnekleri ve sonuç ürünleri de bulunmaktadır. Son 10 yılda robot kollarının kullanımı da bu sürecin bir parçası haline gelmiştir. Eğitimde bu tür yenilikçi teknolojilerin kullanımı, genel anlamda mimari tasarım eğitiminin teknolojiyi izlemesi açısından anlamlı bulunsa da çalışma yeni ya da farklı bir perspektif sunmamaktadır. Dünyada yapılan başka uygulamalar göz önünde bulundurulduğunda, önerilen projenin problemlerin çözümüne yönelik özgün ve yaratıcı/yenilikçi öneriler sunmakta ve/veya ilgili bilim/teknoloji alan(lar)ına metodolojik/kavramsal/kuramsal olarak özgün katkılarda bulunması konusunda sınırlılıklar olduğu söylenebilir.Ayrıca ülkemizde dijital fabrikasyon laboratuvarları kurulmaya başlanmış ve bu laboratuvarların mimarlık eğitimi ile ilişkisi konusu pratik olarak da araştırılmaktadır. Özgün değere dair bir diğer sorun ise önerilmesi hedeflenen eğitim modeli ile ilgilidir. Tek bir mimarlık okulu özelinde ve sadece seçmeli dersler ya da birkaç mecburi ders ya da sayılı tasarım stüdyosu üzerinden kurulacak bir eğitim modelinin geçerliliği tartışma konusudur.Proje önerisi, bu konuda oldukça yetkin bir ekip tarafından hazırlanmış olmakla birlikte projenin daha çok altyapı oluşturmaya yönelik olduğu düşünülmektedir.Yukarıda belirtilen nedenlerden dolayı proje önerisinin özgün değeri yetersiz bulunmuştur.	1,60
Önerilen proje, tüm Türkiye çapındaki mimarlık lisans bölümlerinin son mimari tasarım stüdyolarında verilen eğitimin niteliklerini, yöntemlerini ve değerlendirme kriterlerini inceleyerek bu stüdyo üzerinde uygulanabilecek eğitim modelleri üretmeye dair MOBBİG (Mimarlık Bölüm Başkanları İletişim Grubu), MİAK (Mimarlık Akreditasyon Kurulu), EAAE (European Association for Architectural Education), MİMMEK (Mimarlık Mesleğe Kabul Kurulu), UIA (International Union of Architects) kriterlerine de uygun bir rehber üretmeyi hedeflemektedir.Projede önerilen konu, Bologna süreci ile başlayan, yükseköğretimde kalitenin ve yeterliklerin değerlendirilmesine de neden olan çalışmaların devamı olarak görülebilir. Mimarlık eğitiminin nasıl olması gerektiği, müfredatı, öğrenim çıktıları ve değerlendirilmesi üzerine çalışmalar farklı okullarda yürütülmekte ve pek çok araştırmaya konu olmaktadır. Ayrıca, ulusal ve uluslararası akreditasyon süreçleri de devam etmektedir. Bu nedenle, çalışmanın mevcut haliyle yeterince özgün olmadığı ve somut bir çıktı önermediği düşünülmektedir.Hangi kriterler baz alınarak stüdyoların inceleneceği, verilerin dünyadaki hangi okullarla karşılaştırılacağı, hangi akreditasyon sistemlerinin referans alınacağı ve genel öğrenim çıktılarının hangi sistematik ile değerlendirileceği konuları yeterince açık değildir. Proje önerisi, yalnızca son sınıf son mimari tasarım stüdyolarına odaklanmış ve bu veriler üzerinden bir rehber hazırlamayı önermiştir. Fakat stüdyo eğitimi dikey çıktılarıyla 4 yıllık bir bütündür. Bu bağlamda elde edilecek verilerin sağlıklı ve özgün bir rehber üretmeye yeterli olmayacağı düşünülmektedir. Proje önerisi, bu konuda yetkin bir ekip tarafından hazırlanmış olmasına karşın yukarıda belirtilen nedenlerden dolayı yeterince özgün bulunmamıştır.	1,50
Önerilen projede ekonomik kalkınmaya katkıda bulunması beklenen bireysel teşebbüsü destekleyerek işsizlik probleminin azaltılmasına, planlı üretimin artırılmasına ve ekonomik kalkınmanın gelişmiş ülkeler seviyesine çıkarılmasına katkı sağlayabilecek bir finansman modeli oluşturmak hedeflenmektedir. Proje önerisi, daha çok pratik yaşamın sorunlarını çözmeye yönelik olarak özellikle finans alanında bir girişim bankacılığı kurulması fikrini ortaya koymaktadır. Ancak projede önerilen modelin işsizlik probleminin azaltılmasına, planlı üretimin artırılmasına ve ekonomik kalkınmanın gelişmesine ne ölçüde ve nasıl katkı sağlayacağı net olarak ifade edilmemiştir.Önerilen finansman modelinin mikro-finans bankacılığı ve/veya risk sermayesinden farkı açıkça anlatılmamıştır. Bu bakımdan proje önerisi ilgili yazından hareketle oluşturulmuş bir kavramsal çerçeveye ve buna dayalı olarak öne sürülmüş araştırma sorularına sahip değildir. Önerilen yöntem sunulan hipotezleri sınamaya elverişli değildir. Yazında mevcut birden fazla yöntem amaca elverişli hale getirilmeden betimlenmiştir. Örneğin, bahsi geçen analiz yöntemlerinden hangisinin hangi amaçla kullanılacağı açıkça anlatılmamıştır. Bu bakımdan önerilen projenin mevcut haliyle özgün bulgular ve modeller üretme potansiyeli sınırlı görülmüştür. Yukarıdaki hususlar dikkate alınarak önerilen projenin özgün değerinin yetersiz olduğu değerlendirilmektedir. 	1,20
"Proje, sigara paketi üzerindeki görsellerin ve uyarıların etkisini incelemek için sadece kişilerin bilinç seviyesinde ortaya koydukları cevapları almak yerine bilinç dışındaki yansımaları da nöropazarlama ölçümleme ve kalitatif araştırma teknikleri ile araştırma gayretinde olması bakımından yenilikçidir. Ancak bu kapsamda daha önce gerçekleştirilmiş çok sayıda nöropazarlama araştırması bulunmaktadır. Bu araştırmaların en önemlisi de Neuromarketing Science and Business Association (NMSBA) tarafından gerçekleştirilen, Türkiye dahil olmak üzere 24 ülkede yaşayan takribi 6500 kişinin katıldığı Neuro Against Smoking (NAS) araştırmasıdır. Bu araştırmada görsellerin ve yazılı uyaranların etkisi tepki süresi (reaction time) yöntemiyle ölçülmüştür. Bu kapsamlı araştırmanın sonrasında da EEG, GSR ve Eye Tracking yöntemlerinin kullanıldığı birçok takip eden araştırma da gerçekleştirilmiştir. Bu çalışmalar birçok kongrede sunulmuş ve akademik makaleye dönüştürülmüştür. Ayrıca önerilen proje kapsamı ve kuramsal yaklaşımı açısından da önemli eksiklikler barındırmaktadır: 1) Proje önerisinde, teşvik odaklı sağlık uyarılarının insanları olumlu davranışlara özendirebileceği öne sürülmektedir. Literatür (Avnet vd., 2013; Aaker ve Lee, 2006) kendi başına korunma veya teşvik odağın değil, düzenleyici uygunluğun (regulatory fit) daha etkili olduğunu belirtmektedir. Dolayısıyla önerilen projenin teorik altyapısı eksiktir. 2) Projede “bu araştırmanın sunacağı diğer önemli fayda ise sigara paketinin düz veya markalı olması” ile “teşvik veya koruma odaklı birleşik uyarılar” arasındaki etkileşimin incelenmesidir” denmektedir. Fakat neden böyle bir etkileşim beklendiği teorik çerçevede açıklanmamıştır. 3) Örneklem seçimi başlığı altında odak grupları için davranışsal gruplandırma yapılmıştır. Böyle bir yaklaşım deney tasarımı sırasında da düşünülmelidir. Projede de belirtildiği üzere bağımlılık gücü (ne kadar sık sigara içildiği) tutum ve davranışları etkilemektedir. Dolayısıyla tüketicilerin ne kadar sık sigara içtiği ek bir faktör olarak deney tasarımına eklenmelidir. Sigara içim sıklığı sağlık mesajlarına verilen tepkileri etkileyebilir.4) Projede düz paketin 1) yazılı bilgilere daha fazla dikkat edilmesini artıracağı ve 2) ürün çekiciliğini azaltacağı öne sürülmüştür. Dikkat, göz izleme tekniği kullanılarak, paket üzerindeki sağlık uyarılarının okunup okunmadığı test edilerek ölçülecektir. Fakat ikinci noktanın (ürün çekiciliğinin) nasıl ölçüleceği detaylandırılmamıştır.5) Nöropazarlama kullanımı için herhangi bir gerekçelendirilme sunulmamıştır. Nöropazarlama teknikleri kullanılması tutum ve davranışların geleneksel metotlarla ölçülmesinden farklı ne tür bir fayda sağlamaktadır? Projede bu konuda herhangi bir açıklama yoktur. 6) Nöropazarlama aşaması için hangi etkilerin beklendiği, hangi verilerle hangi hipotezlerin test edileceği yeterince açıklanmamıştır.Dolaysıyla gerek metodoloji bakımından gerekse kavramsal bakımdan proje önerisi özgün bulunmamıştır.Diğer yandan projenin uygulamasının büyük bir bölümü hizmet alımı şeklinde olacaktır. Öneri detayları ile incelendiğinde hizmet alımı yapılacak olan şirketin, deneklerin belirlenmesinden ölçümlerin gerçekleştirilmesi, analizlerin yapılması ve hatta yorumlanmasına kadar işin büyük kısmını üstleneceği anlaşılmaktadır. Ayrıca hizmet alınacak şirket vermiş olduğu proforma faturada, uygulamaya dair tüm çıktılarda hak sahibi olduğunun uyarısını yapmaktadır. Kamu kaynakları kullanılarak bilimsel amaçlı olarak gerçekleştirilmesi beklenen bu tür projelerde bu uygulamanın sakıncalı olacağı düşünülmektedir."	1,50
"Önerilen proje bir yerin tarihsel kimliğin mekânsal özelliklerini bugünkü sosyal yaşam ile ilişkilendirmeyi amaçlayan bir araştırma projesidir. Böyle bir bakış açısı olan bilimsel çalışmalar, özellikle kültürel mirası koruma alanına önemli girdiler sağlayacaktır. Özellikle 1970'lerden sonra kültürel miras koruma mevzuatlarına, protokollerine ve anlaşmalarına insan ve toplumsal boyut da eklenmiştir. Bu açıdan, farklı kültürel kimliklere sahip tarihi bir kent parçasını kimlik-mekân-insan ilişkisi çerçevesinde ele almak önemlidir. Şöyle ki, sosyal yaşamı önemsemesine rağmen, uygulanan yöntemsel kurgu çerçevesinde proje, tarihi kent mekânını oldukça durağan bir olgu olarak ele almıştır. Kaldı ki referans verilen kentsel morfoloji çalışmalarında da (Conzen vb.) mekân oluşumu bir süreç olarak ele alınmaktadır. Bu durum projenin özgün değerini zayıflatmaktadır.Proje önerisinin farklı alanlarla ilişki kurduğu görülmektedir: kültürel miras, çevre psikolojisi ve kamusal mekan. Aşağıda bu farklı alanlara ilişkin değerlendirmelere yer verilmiştir.Projenin amaç ve tanım kurgusundan kaynaklı bazı belirsizlikler vardır. Bu da, önerilen projenin hangi ölçüde kimlik-mekân-sosyal yaşam ilişkisini kurabileceği konusunda şüpheler yaratmaktadır. Proje önerisi ""en önemli özgün değerinin bütüncül bir bakış açısına sahip olması"" olduğunu iddia etmektedir. Ancak, araştırmanın en önemli ayaklarından biri olan ""sosyal yaşam"" olgusunun tarifini ağırlıklı olarak bireylerin mekânsal deneyimleri (algısal, duygusal, davranışsal) ile sınırlamaktadır. Sosyal yaşam bir süreçtir ve organik ilişkiler içerisinde türer. Bu nedenle, bağlamsal ve tarihsel bir çerçevede anlaşılması gerekir. Örneğin, bugünkü sosyal yaşam aktörlerinin orada bulunma nedeni, yerin kimliğinden çok ağırlıklı olarak ekonomik nedenlerle ilişkileniyor olabilir. Sosyal yaşam ile ilgili bu kabul, tarihi kentsel bir parçaya da bir değişim süreci olarak bakmayı gerektirebilir. Şöyle ki, ağırlıklı olarak çevre psikolojisi alanı çerçevesinde önerilen proje yaklaşımının (yani, değişen bir olguya durağan bir olgu gibi bakmak) bilim dünyasında geçerli bir yaklaşım olduğunu, ancak, bunun ötesine gitme çabası göstermeye ihtiyaç olduğunu vurgulamak gerekir.  Önerilen proje, İzmir’in Bornova ilçesindeki tarihi kimliğe sahip kentsel doku içindeki kamusal mekânların kullanımı ve kimliğin toplumsal yaşama etkisi ve katkısı olup olmadığına odaklanmıştır. Dolayısıyla, kamusal mekânlar ve kamusal mekân kullanımının önerilen projede merkezi bir yer tuttuğu anlaşılmaktadır. Konuyla ilgili bir diğer literatür, mekân dizimi literatürüdür. Önerilen projenin özgün değerinin anlaşılabilmesi açısından gerekli açıklamaların ve tartışmaların yeterli derinlikte yapılmadığı görülmektedir. Özgün değer açısından tespit edilen eksiklikler, üç farklı düzeyde ele alınabilir. Birincisi kamusal mekâna ilişkin tartışmalara ilişkindir. Yabancı literatürde kamusal mekân konusundaki tartışmalar kırk yılı aşkın bir süredir devam etmektedir. Bu süre boyunca, çok geniş bir literatür oluşmuştur. Buna karşın, ülkemizde kamusal mekâna ilişkin tartışmalar ve buna bağlı kuramsal üretim oldukça yenidir ve Batılı ülkelerde yapılan tartışmalara göre oldukça zayıf kalmaktadır. Bu durum kamusallıkla ilgili kavramların kullanımında da görülmektedir. Önerilen projede kamusal mekân (public space) kavramı kendi anlamı ile kullanılmakla birlikte, bu kavram yer yer kamusal alan (public sphere) kavramıyla karışmakta ki proje önerisinde bu kavramı ortaya koyan kişilerden birine de (Arendt) referans verilmektedir.  Ancak kamusal alan (public sphere) kavramı, mekândan ve kentten bağımsız, sivil toplum ve politika alanına dair bir kavramdır. Hannah Arendt ve Jürgen Habermas, geçen yüzyılın ortalarında, kamusal alan (public sphere) kavramını bugün de kullanılan biçimiyle kuramsallaştıran ilk araştırmacı ve kuramcılardır. Ayrıca proje önerisinde İngilizcede kullanılan “public place” kavramı yerine ise kamu mekânı kavramının kullanıldığı tespit edilmiştir. Bu ise Türkçedeki yaygın kullanım değildir ve proje önerisinde kamusal mekân kavramı yoğunlukla (ve doğru biçimde) kullanılırken neden anahtar kelimeler içinde kamusal mekân kavramının kullanılmadığı anlaşılamamaktadır. Kavramların kullanımındaki bu karışıklık, ilgili literatürün yeterince irdelenmediğini,  literatür özetinde de konuyla ilgili birikimin yeterli ayrıntıda ele alınmadığını, ilgili bilim alanındaki eksikliklerin tespit edilememiş olduğunu da göstermektedir. Öneride, kamusal mekân literatürüne bu çalışmayla nasıl bir katkı sağlanacağı anlaşılamamaktadır.Özgün değer ile ilgili ikinci konu, tespit edilen üç farklı mekânın tarihsel dönemleri ve buna bağlı temsil değerlerinin yeterince açıklanmamış olmasıdır. Günümüzde Osmanlı ve Levanten dönemini hatırlayabilecek kişiler yoktur, hatta erken Cumhuriyet dönemini hatırlayabilecek çok az kişi vardır. Dolayısıyla sınırlandırılmamış bir tarih aralığı içinde kamusal mekân kullanımında yer almış olan aktivitelerin tarihsel olarak nasıl tespit edileceği sorusunun yanıtı, proje önerisinde yer almamaktadır. Bununla ilgili olası bilgi kaynaklarına, proje önerisinde yer verilmemiştir. Son olarak önerilen projede ele alınan konu özgünlük potansiyeline sahip olmakla birlikte ve projenin çıkış noktası heyecan verici bulunmakla birlikte yukarıda yer verilmiş olan değerlendirmeler çerçevesinde önerilen projenin özgün değerinin yeterince güçlü biçimde ortaya konulamadığı düşünülmektedir. "	2,75
Önerilen proje, kentsel mekânların yürünebilirlik ölçütlerinin belirlenmesi açısından, hem kullandığı yöntem ve araçlar hem yerel yönetim açısından veri sağlama potansiyeli hem de literatüre katkı yapma potansiyeli açısından özgün bir değer ortaya koymaktadır. Sunulan proje, şüphesiz kentsel estetik ve insan sağlığını birleştiren ve bunu farklı yöntemleri bir arada kullanarak yenilikçi bir yöntem kurgusu ile yapmaya çalışan özgün bir araştırma projesidir. Daha önce yürütülen bir projenin üzerine inşa edilerek geliştirilmiş olması da öneriyi güçlendirmektedir. Bununla birlikte, mekânsal düzenleme pratiğine kullanılabilir girdiler de oluşturacaktır. Diğer yandan, bireyin mekândaki davranışlarını ağırlıklı olarak mekânsal özelliklerle ilişkilendiren çalışmalar, yaşamın çok yönlü (dikey/yatay) ve çok boyutlu (mekânsal/sosyal/ekonomik/kültürel gibi) dinamiklerini dikkate almada yetersiz kalabilmektedir. Bu açıdan, başvuruda Konu, Kapsam ve Literatür Özeti bölümünde üçüncü konu başlığı altında tartışmaya açılan bireysel ve sosyal çevre özelliklerinin fiziksel aktivite ve tercihlerle ilişkisi konusu, araştırmanın mekânsal bulguları kadar önemsenebilir ve analizlere daha kapsamlı bir şekilde dâhil edilmesi düşünülebilir.	5,00
Toplumsal değişime paralel oyun alanlarının değişimi üzerine önerilen proje konusu özgün bir konuya odaklanmaktadır. Ancak, araştırma sorularına ve araştırmanın yöntemsel çerçevesine bakıldığı zaman, aslında toplumsal değişim ile ilgili ilişkinin araştırma bağlamında kurgulanmadığı gözlemlenmektedir. Araştırma, değişen kentlerde ortaya çıkan ve/veya daha önceden var olan oyun alanı tipolojilerinde kullanıcı ve çevre ilişkisini “tercih” ve “kullanım” üzerinden araştıran bir projedir. Burada, değişen kentlere ve bununla birlikte değişen topluma dolaylı bir gönderme olduğu iddia edilebilir. Ancak, araştırma sorusunda bu ilişkinin ortaya çıkartılacağı iddiası öne sürüldüğünde, araştırma yöntemsel kurgusunun da buna yönelik tasarlanması beklenir. Böyle bakıldığında, çocuk ve çevre üzerine 50 yıldan uzun süredir yapılan araştırmalar ve ülkemizde geliştirilmiş standartlar bu araştırmayı özgün bir konuma koymamaktadır. Ancak, Ankara’da yapılıyor olması, Türk kentlerindeki ve özellikle AVM’ler ile kentsel ortak mekanın ve oyun alanı olgularının algısal ve kullanımsal olarak değişmeye başladığı oyun alanları yazınına şüphesiz katkı sağlayacaktır. Araştırma bulguları üzerinden geliştirilecek tasarım kodlarının özgünlüğü ile ilgili olarak ise, dünyada kabul edilmiş tasarım kodlarının evrensel olarak geçerli çocuk ihtiyaçları üzerine geliştirildiği iddia edilebilir. Bu açıdan, proje, Ankara bağlamında, araştırmada örnek alınan oyun bahçeleri üzerinden ortak mekânsal ve kullanıma dayalı problemleri tespit edecek ve daha çok çocuk-dost oyun alanlarının tasarım ilkelerinin geliştirilmesi düzeyinde kalacaktır. Evrensel oyun alanı tasarım ilkelerine katkıdan ziyade, Ankara bağlamında bu konunun yeniden tanımlanmasından öteye gitmeme ihtimali taşımaktadır. Çocuk oyun mekânlarının geçmişten günümüze mekânsal kurguda nasıl değiştiği son dönem güncel literatürün olduğu kadar akademik literatürün de konusu olmuştur. Çocuk olmak ve en temel oyun hakkı gerek UNICEF gibi çocuk odaklı çalışan örgütlerin gerekse de İnsan Hakları evrensel bildirgesinin en temel değinimidir. Önerilen araştırmada bu konudaki literatüre atıf yapılmamaktadır. Ayrıca öneride sunulan literatür oldukça sınırlıdır, çoğunlukla ulusal literatüre atıf yapılmıştır.Son olarak, projenin kurgulanmasında kentsel mekânın nasıl üretildiği ile ilgili temel bilgilerden yoksun bir yaklaşım geliştirilmiştir. 	2,25
"Projenin amacı, Ankara’nın kentsel yayılmasında etkili olan değişkenlerin belirlenmesi ve bu değişkenler kullanılarak, kentsel yayılmayı simüle eden coğrafi bilgi sistemlerine entegre edilebilen bir model geliştirmektir. Ankara kentinin kendine özgü dinamiklerinden oluşan değişkenler ile açıklayan bir kentsel büyüme modeli oluşturulması projenin özgün değerini oluşturmaktadır. Yapay sinir ağları ve lojistik regresyon tabanlı bir yaklaşımın kullanılması öneride özgün değer olarak sunulmaktadır. Ancak ilgili yazın incelendiğinde benzer birçok çalışmada bu tekniklerin daha önce kullanıldığı görülmektedir. Bu çalışmalardan sınırlı bir kısmına önerinin literatür bölümünde değinilmiştir. Ancak analitik bir yazın derlemesi sunulmadığı için önerinin mevcut yazın içinde nereye oturduğu ve mevcut yaklaşımlardan nasıl farklılaşacağı anlaşılmamaktadır.Kullanılan yaklaşım bakımından özgün değer taşımadığı düşünülen önerinin özgün tarafının Ankara’ya özel bir model geliştirileceği olduğu noktası da dikkatle incelenmiştir. Ancak bu hususa ilişkin olarak hangi faktörlerin ve parametrelerin modele dahil edileceği; bunlar arasındaki fonksiyonel ilişkilerin formuna dair varsayımların neler olduğu; bu ilişkilerin tespitinde nasıl bir yol izleneceği; hangi noktalarda belirlenimli veya belirlenimsiz modelleme çerçevesi kullanılacağı; bu çerçevenin nasıl tanımlanacağı; parametre duyarlılıklarına ilişkin nasıl değerlendirme yapılacağı gibi birçok konu öneride dikkate alınmamıştır. Sadece Ankara’ya özel bir model kurulacağının ifade edilmesi ancak bunun somutlaştırılmamış olması büyük bir eksiklik olarak değerlendirilmektedir.Yukarıdaki temel eksikliklere ek olarak, önerinin temel araştırma sorusunun ne olduğu ve kurulması düşünülen model yardımıyla hangi hipotezlerin test edileceği açık değildir. "	2,40
"Proje önerisi, gelişmekte olan ülke kökenli (burada Türkiye) çokuluslu işletmelerin uluslararasılaşma faaliyetlerini anlayabilmek adına, Türk aile işletme gruplarının sahip oldukları sosyal ağlar ve sosyal sermaye ile Türkiye içi ve dışında oluşturdukları uluslararası ortak girişimler (UOG) arasındaki ilişkiye odaklanmakta ve bu bağlamda kurumsal yönetişim ve öğrenmeyi moderatör değişken olarak ele almaktadır. Proje önerisi bir bütün olarak değerlendirildiğinde özellikle araştırmacıların ilgili güncel yazına hâkimiyetinin son derece yüksek olduğu anlaşılmaktadır. Bununla birlikte, araştırma önerisinin özgün değer potansiyelini tehdit eden önemli sorunlar da söz konusudur. Bu bağlamda, aşağıdaki unsurların çalışmanın ilgili yazına özgün değer sunma potansiyelini azalttığı belirtilebilir.Öncelikle, projenin başlığı, önerinin içeriğini yansıtmamaktadır. Başlıkta sadece uluslararası UOG’ye değinilirken, öneride, hem ulusal hem uluslararası UOG’lere atıfta bulunulmaktadır. Proje önerisinin özgün değerini işaret etmek üzere araştırmacıların sıklıkla kullandıkları bir ifade, ""konuyla ilgili gelişmekte olan ülkelere ilişkin çalışma sayısının azlığı ve gelişmekte olan ülkelerin gelişmiş ülkelerden farklılıkları""dır. Ancak, kimi hipotezlerde, (örn. H1a; H1b; H1c) Türkiye merkezli işletme grubunun sahip olduğu özelliklerin (örn. bağlı kuruluşun alıcı-satıcı ağındaki yüksek merkezilik derecesi) hem Türkiye'de yabancı bir ortakla UOG kurma, hem de yurtdışında bir yabancı ortakla UOG kurma olasılığını aynı şekilde (olumlu) etkileyeceği ileri sürülmektedir. Bu durumda, gelişmekte olan bir ülke olarak nitelenen Türkiye'den gelişmekte olan ülkelere yönelen UOG ile yine Türkiye'den gelişmiş ülkelere yönelen UOG'ler aynı şekilde mekanizmalar üzerinden açıklanacaksa, araştırmacıların gelişmiş ülke/gelişmekte olan ülke ayrımına sıklıkla yaptıkları vurgu anlamını yitirmez mi sorusu akla gelmektedir.Aracı değişkenlerle bağımsız değişkenlerden bazıları arasındaki ilişkilerin sistematik olarak farklılaşacağı öne sürülmekte ancak bu durumda biçimleyici değişkenin etkisinin nasıl farklılaşacağı açıkça tartışılmamaktadır.  Bu bağlamda, yurtdışından Türkiye'ye gelen ve burada Türkiye merkezli aile işletme grupları ile UOG kuran firmaların, örneğin neden bağlı kuruluşun alıcı-satıcı ağındaki yüksek merkezilik derecesini olumlu bulacaklarının açıklandığı gibi, bu özelliğin yurtdışında da neden işe yarayacağının açıklanması ve gelişmiş/gelişmekte olan ülke ayrımının burada gözetilmesi gerekmektedir. Bu duruma bir başka örnek olarak H1c de verilebilir. Burada araştırmacılar önce ""işletme grupları içerisindeki sahiplik bağı özellikle gelişmekte olan ülkelerde daha fazla önem kazanmaktadır..."" demelerine rağmen, hipotez ifadesinde varlık ağındaki yüksek merkezilik derecesinin hem yurt içinde hem de yurt dışında aynı şekilde etkili olacağını öngörmektedirler.Sunulan öneride çalışmanın anlaşılmasını güçleştiren kavramsal karmaşa da söz konusudur. Örneğin, metin içinde zaman zaman yerel ortak seçiminden (partner selection) bahsedilmekte ancak bu kavram çalışmanın diğer temel kavramlarıyla ilişkilendirilmemekte ve buna modelde yer verilmemektedir. Ayrıca zaman zaman UOG ile uluslararasılaşma (çalışmanın amacını/odağını genişletecek şekilde) eş anlamlı kullanılmaktadır. UOG, uluslararasılaşmanın bir şekli olmakla birlikte, tek yolu değildir.Merkezilik kavramının neden sadece merkeziyetçilik derecesi ile ölçüldüğü (ve öneride belirtilen diğer iki boyutunun kullanılmadığı)  konusu netliğe kavuşturulmalıdır. Bu bağlamda, merkeziyetçilik, faydalı bir değişken olmayabilir. Şöyle ki, firmanın bağlantılarının olması (ki, merkeziliğin nasıl ölçüldüğünü belirtiyor), eğer bağlantıda olduğu firmalar, sosyal sermaye ve/veya sosyal ağ yönünden zayıf iseler, UOG oluşturmak için fazla bir anlam ifade etmeyebilir; dolayısıyla, böyle bir firma UOG oluşturduğunda, bu faaliyet, firmanın sosyal ağından ziyade (merkezi olmasından ziyade), merkeziyetçiliğin projeye alınmayan diğer iki boyutundan kaynaklanmış olabilir.Modelde yer verilen “öğrenme” değişkeninin neden seçildiği daha net ifade edilmelidir. Proje ekibinin değindiği gibi, LLL çerçevesi öğrenme değişkenin modele girmesini gerektirebilir; ancak bu tartışmanın daha iyi oluşturulması gerekmektedir. Sosyal ağ değişkeni üç alt boyutu ile çalışılırken, sosyal sermaye alt boyutlarının (iç-dış sosyal sermaye gibi) neden ele alınmadığı izah edilmemiştir. Proje, her ne kadar, UOG faaliyetleri ile UOG başarısı (yaşam süresi, sahiplikte dönüşüm, vb.) arasında bir bağ kursa da (H12 ile), bu bağ, ikna edici olmaktan uzak görünmektedir. Mevcut H12 ile UOG faaliyetlerinin (bu tür faaliyetlere girişmenin), sosyal ağ yapısı ve sosyal sermaye ile UOG performansı arasında nasıl bir aracılık rolü oynayacağı açıkça izah edilmemiştir.Projenin kavramsal modelinde her ne kadar biçimlendirici etkiler anlatılsa da kavramsal modelde hem aracı etkilerin hem de durumsal aracı etkilerin olabileceği anlaşılmaktadır. Bu açıdan değerlendirildiğinde aracılık hipotezleri ve durumsal aracılık hipotezlerinin eksik olduğu söylenebilir. Proje önerisinde iç üye olarak ifade edilen icrada görevli yönetim kurulu üyelerinin Türkiye ve yurtdışında UOG oluşturmada olumlu etkisi olacağını öngörmek (H7b), kurumsal yönetişimin ""icracı yöneticiler yönetim kurulunda yer almamalı"" ilkesi ile doğrudan çelişmektedir. Bu durum, Kurumsal Yönetim İlkeleri tarafından profesyonelliğe uygun olmayan (kurumsal işletme olmaya uygun olmayan) bir durum olarak nitelenmektedir. Proje önerisinde yabancı ortakların Türkiye'deki işletmelerle ortaklık kurarken kendi ülkelerindeki kurumsal yönetişim yapısına uygun işletmeleri tercih edeceği de araştırmacılar tarafından belirtilmektedir. Bu durumda, kurumsal yönetişim açısından azınlıkların haklarının korunmasına önem veren yönetişim yapılarının önemsendiği ülkelerden gelen işletmelerin Türkiye'de bu yapıyla çelişen işletmelerle UOG'de bulunmasının beklenmesi çelişkili bir durum olarak nitelenebilir.Türkiye bağlamında uygun analiz biriminin bağlı şirketlerden çok işletme grubu olabileceği dikkate alınarak kavramsal çerçevenin ve yöntemsel uygulamaların gözden geçirilmesi yerinde olacaktır. Son olarak proje önerisi çok geniş bir yazına dayanmakla birlikte, dikkat çekici şekilde dağınıklık arz etmektedir ve önerinin takibi güç olmaktadır. Süzgeçten geçirilmeden yapılan aktarmalar, konudan konuya bağlantısız geçişler, uzun uzun ve birbirini tekrar eden ifadeler proje önerisinin takibini ve anlaşılmasını zorlaştırmaktadır. Projede çok fazla hipotez ve değişken çalışılmaktadır. Bu odaklanma ve proje sonuçlarının takibi açısından sorun oluşturabilir. "	2,60
Proje önerisinin, konu ve kapsam, amaç, yöntem ve hipotezler açısından iyi kurgulandığı düşünülmektedir. Proje, Türkiye’de faaliyet gösteren sivil toplum örgütlerinin insan haklarını teori ile ne kadar uyumlu ele aldıklarını incelemeye çalışması bakımından önemlidir ve özgün bir değere sahiptir. Alanla ilgili sivil toplum örgütlerinin insan haklarını ihlal noktasında farklı tavırlar sergilemesi, evrensel bir insan hakları konseptine ihtiyaç hissettirmektedir. Ayrıca, Türkiye’de inanç, ideoloji, etnisite ve kimlik üzerinden farklılaşan sivil toplum örgütlerinin çözüm önerilerinin karşılaştırmalı bir şekilde ele alınması da önemli bir katkı olarak değerlendirilmektedir.	4,80
"Proje, uluslararası ilişkilerin 1970’lerde ortaya çıkan “çatışma sonrası yeniden yapılanma okulunun” izinde giderek, alanın sayılı isimlerinden J.P. Lederach’in (1997) kavramsal çerçevesini Kürt sorunundan kaynaklı çatışmaların nedenlerini tespit etmek ve çözüm önerilerinde bulunmayı amaçlamaktadır. Lederach’in üç katmanlı “Barış inşasına yaklaşım” modelinin ikinci grubuna (ikinci seviye liderlik) ağırlık veren proje, bu gruba mensup kişilerle derinlemesine mülakat yaparak, “mevcut durumun ve atılacak adımların tespit” ederek, barışa giden yolun planını çizmeyi hedeflemektedir. Araştırmacılar ayrıca, Lederach’in önerdiği ""interactive problem-solving"" metoduna uygun olarak, “güçlü bir barış algısı” yaratmak amacıyla toplantılar da yapmayı da hedeflemektedir. Lederach’in çözüm modelini Kürt sorununa uygulamayı amaçlayan küresel ve ulusal ölçekte ilk çalışma olacaktır. Proje önerisi, Türkiye'de Kürt sorunu bağlamında ortaya çıkan çatışma sonrası yeniden yapılanma ya da barışı kalıcı hale getirmek amacıyla çatışma sonrası toplumsal uzlaşı ve güven inşasını sürdürülebilir kılmayı konu edinmesi ve Türkiye'nin toplumsal, kültürel ve siyasal sorunlarının başında gelen Kürt sorununda barışı toplumsallaştırmayı amaçlaması nedenleriyle dikkate değer bir özgünlük taşımaktadır. "	4,80
“Türkiye'de Ulus-Devlet İnşası Sürecinde Tek Parti Dönemi Nüfus Sayımlarının Basın Üzerinden Değerlendirilmesi” başlıklı proje araştırma sorunsalı, disiplinlerarası çalışmalara katkısı ve araştırma projesinde kullanılacak materyal açısından özgün değeri bulunmaktadır.Proje önerisinin, daha önceki panel raporlarının uyarıları çerçevesinde, Türkiye'de Tek parti dönemi nüfus sayımlarının ulus inşa süreçlerindeki rolünün ne olduğunu basın üzerinden analiz ederken, ulus inşa sürecinde nüfus sayımlarının işlevselliğine vurgu yapan uluslararası literatürle ilişkisini kurmuş, bu konuda çalışmalar yapan Benedict Anderson gibi önemli araştırmacıların benzeri çalışmalarına atıfta bulunulmuştur. 	4,50
Proje önerisinin özgün bir değere sahip olmadığı düşünülmektedir. Öncelikle öneride, kayda değer oranda kavram kargaşası bulunmaktadır. Her şeyden önce faiz politikasının sadece tek bir sektörle ilgili olduğu gibi bir varsayıma dayanmakta ve niçin bu sektörün önemli olduğu önsel olarak kabul edilmekte ama bunun neden böyle olduğu açıklanmamaktadır. Proje önerisinde belirtildiği gibi, parasal genişleme bütün ekonomide canlanma sağlayacak bir politika değişimidir. Bu nedenle, genel ekonomi yerine neden özellikle inşaat sektörünün incelendiği veya neden sektörler arası bir karşılaştırmanın yapılmadığı net değildir. Buna ek olarak, kentsel yenilenme ile kentsel yenilenme dışında inşaat sektörünün büyümesinin farklı perspektiflerde ele alınması gerektiği göz ardı edilmektedir. Çünkü ikisi de ticarete konu olmamakla birlikte, bunların ekonomi üzerindeki etkileri farklıdır. Proje çerçevesinde yapılacak analizler proje özetinde belirtilen hedefler ile uyuşmamaktadır. İnşaat sektörünün borsa performansı ve siyasi söylem ilişkisi reel sektördeki canlanmadan kaynaklanabilir. Siyasi söylemlerin amacı inşaat sektöründe ziyade genel ekonomik canlanma veya işsizliğin azaltılması olabilir. Bu durum inşaat sektörünün de canlanmasına sebep olacaktır. Bu açıdan proje önerisinde belirtilen yöntemlerde tanımlama (identification) problemi vardır. Bir diğer nokta, proje önerisinde siyasi söylemlere Merkez Bankasının nasıl tepki verdiğinin değerlendirilmemesidir. Ayrıca, siyasi iradenin faiz karşıtı olmasının nesnel ve öznel farklı nedenleri olabilir. Öznel nedenleri ölçmenin ve belirleyicilerini tahmin etmenin imkanı yoktur.	1,00
Proje önerisi, Bulgaristan (1989), Irak (1991) ve Suriye (2011-2015) örnekleri üzerinden Türkiye'ye kitlesel sığınma ve göç hareketlerine yönelik devlet politikalarının tutum, algılama ve uygulamalarındaki farklılık ve benzerlikleri saptamayı amaçlamaktadır. Bu yolla kitlesel göç ve sığınma hareketleri karşısında oluşacak politika belirleme süreçlerine katkıda bulunmayı ve uluslararası hukukta var olan boşlukları gidermeyi amaçlayan proje önerisi özgün değere sahiptir. Bununla birlikte, daha önceki panel raporunda belirtilen üç kitlesel sığınma ve göç olayının hangi yaklaşımlar ve kavramlar temelinde inceleneceği hususu hala açıklığa kavuşturulmamıştır.    	4,80
Proje, Türkiye'de büyükşehir belediyelerinin yenilikçiliğini ölçme ve değerlendirme konusunda literatürdeki eksikliği gidermek üzere sunulmuştur. Bu tarz bir ölçeğin diğer ülkelerde de kısıtlı sayıda geliştirilmiş olduğu ifade edilerek, Türkiye özelinde bir ölçeğin geliştirilmesi amaçlanmaktadır. Kendine özgü bir yenilikçilik ölçeği geliştirme amacı, projenin özgün değerini oluşturmaktadır.Projenin özgün değerin olduğunu düşünmekle beraber söz konusu özgün değerin ortaya çıkmasına engel olan eksikliklerin olduğu dikkat çekmektedir. Yenilikçilik kavramının ne olduğu, aktörler, süreçler, ilkeler ve uygulamalar açısından nasıl ele alınacağı net bir şekilde ifade edilmemiştir. Bu araştırmanın bir algı araştırması mı, uygulama araştırması mı olduğu muğlaktır. Proje önerisinin çeşitli bölümlerinde ifade edilen ve birbirinden çok farklı düzey ve boyutlar olan kamu sektörü, büyükşehir belediyesi ve ilçe belediyesi seviyelerinden hangisinin tercih edileceği belirsizdir.  	3,20
Proje önerisi önceki panel raporlarında dile getirilen eksikleri gidermeye çalışmasına rağmen yapılan revizyonun yeterli olmadığı ve araştırma önerisiyle ilgili hala ciddi eksiklerin bulunduğu anlaşılmıştır. Proje önerisinde TOBB’un siyaset üzerindeki etkisinin çalışılacağı ifade edilmektedir. Siyasetin çok geniş kapsamlı bir kavram olduğu gerçeğini dikkate aldığımızda siyasetle ilgili tam olarak neyin (aktörler mi, politikalar mı, süreçler mi vs.) çalışılacağı net değildir. Proje önerisi araştırma deseni, literatür analizi, araştırma sorunsalının tanımlanması ve sınırlarının belirlenmesi ile yöntem bakımından sorunlu görünmektedir. TOBB bir baskı grubu olarak tanımlanmasına rağmen baskı gruplarının siyaseti nasıl ve hangi boyutlarıyla etkilediğine ilişkin projenin literatür analizinde doyurucu bilgi sunulamamıştır. Proje önerisinde araştırma projesi kriteri taşıyabilecek nitelikte bir araştırma sorusunun olmadığı dikkat çekmektedir. Bu tür bir çalışma daha çok toplumsal tarih bağlamında betimleyici bir araştırma olarak göze çarpmaktadır. Araştırmanın temelini oluşturan gazete taraması sonucunda elde edilecek olan verilerin nasıl analiz ve sistematize edileceği net değildir. Bu yöntemsel sorun da proje önerisinin özgün değerini zayıflatan bir husustur. 	1,60
Önceki panel raporunda çalışmanın özgün değerine dair ifade edilen eksikliklerin (literatür taraması vb.) giderilmediği görülmektedir. Aşağıda belirtilen hususların da önerinin özgün değerini azalttığı düşünülmektedir: Araştırma konusunun sınırları oldukça geniş ve muğlak bırakılmıştır. Araştırma önerisi ciddi kavramsal sorunlar barındırmaktadır. Örneğin, muhafazakârlık, tüketim kültürü, tüketim toplumu, hatta değerler vb. gibi kavramların içeriği net bir şekilde sunulmamıştır. Söz konusu terimlerin sosyolojik arkaplanı dikkate alındığında, proje önerisinde bu temel kavramlar ilgili literatüre atıfla yeterince tartışılmamıştır. Dolayısıyla bu kavramsal belirsizlik ve sorunlar önerilen projenin özgün değerini büyük oranda zayıflatmaktadır. Türkiye toplumunun son on yıllarda yaşadığı dönüşüme dair bilimsel akademik verilere dayanmayan çeşitli iddialar ortaya atılmıştır. Özellikle Türkiye toplumunun 2000’ler sonrasında muhafazakârlaştığı, “kanaat, bereket, tevazu, dayanışma gibi geleneksel değerler önemi kaybederken, doyumsuzluk, gösterişçilik, hazcılık, rekabet gibi tüketim toplumsal değerlerinin öne plana çıkmaya başladığı” yönündeki iddialar, bu konuda somut ve ölçülebilir verilerin ortaya konulmasını gerektirmektedir. Ampirik delillere dayanmayan genellemeler önerilen projenin özgün değerini zayıflatmaktadır. Araştırmada, sınıf farklılıkları (zengin, fakir, orta sınıf vs.), bölgesel farklılıklar (köy, kent, doğu, batı vs.) ve etnik-kültürel farklılıkların tüketim davranışları ve değerler ilişkisi bağlamında göz ardı edilmesi önemli bir eksikliktir. Ayrıca, Türkiye toplumunun homojen bir varoluş olarak tanımlanması önerilen projenin özgün değerini zayıflatmaktadır.Öneride belli bir araştırma odağı ve araştırma projesinin ilerleyeceği somut-sınırlandırılmış bir hattı dışarıda bırakan çok sayıda ve dağınık ifadeler söz konusudur. Konu ve Kapsam kısmında dile getirilen “Türkiye’nin tüketim toplumuna dönüşümünü, tüketim toplumsal yapısının özelliklerini ve tüketim toplumsal yapısının ve tüketim kültürünün Türk toplumunun değerleri üzerindeki etkisini incelemektir” örneğindeki gibi genel geçer ifadelerin çokluğu araştırmanın temel konusu, problematiği, odağı vb. konusunda ciddi bir belirsizlik ortaya koymaktadır. Araştırmanın örneklemi olarak seçilen üç ilden yola çıkarak Türkiye toplumu hakkında genellemelere dayalı değerlendirmeler yapılması sorunludur ve projenin başlığı ile de uyumlu değildir. İlaveten, projenin yöntemine dair önemli problemler olduğu görülmektedir. Örneklem seçimi, kullanılacak istatistiki analiz metodu, veri ile proje hedefi uyumu (mikro veriler toplanması öngörülmekte ancak makro çıkarımlarda bulunulması hedeflenmekte), kesit araştırma önerilmesi ancak süreç analizi hedeflenmesi ve ayrıca, nitel yöntemlerin nasıl kullanılacağı gibi problemler bulunmaktadır. 	1,00
Önerilen proje, bilişsel ve deneysel psikoloji alanlarında yaygınca kullanılan Stroop görevinde ortaya çıkan, uyarıcı düzeyi uyumluluk oranı (UDUO) olarak bilinen etkinin altında yatan bilişsel süreçleri açıklamayı hedef almıştır.Mevcut alanyazında bu etkinin altında yatan nedenler henüz kesin bir biçimde ortaya konamamıştır. Bu süreçleri açıklamaya yönelik iki alternatif hipotez, kuramsal yaklaşım bulunmaktadır. Önerilen projede, bu iki kuramsal yaklaşımı sınayabilecek sekiz çalışma kurgulanmıştır. Çalışmaların kurgusu ve önerilen yöntem, elde edilen sonuçların mevcut iki kuramsal yaklaşımın hangisinin elde edilen verilerle daha tutarlı olduğunu ortaya koyabilmek için uygundur. Bu açıdan projenin özgün değeri yüksek bulunmuştur. 	4,25
Önerilen projenin ana amacı, duygulanım ve emosyonların değerlendirilmesine yönelik bir psikometrik ölçme aracının geliştirilmesidir.Çalışmada temel olarak araştırmacıların kullanımına yönelik bir ürün geliştirme sürecinin vurgulandığı görülmektedir. Ancak öneride literatüre ar-ge boyutunda katkısı olacak bir hipotez testinin sunulmamış olması özgün değeri önemli ölçüde zayıflatmaktadır. Ayrıca, öneride mevcut duygulanım derecelendirme yöntemlerinden sadece IAPS veritabanının içeriği ve kısıtları tartışılmıştır. Literatürde IAPS’nin önemli bir yeri olmakla beraber, GAPED, EmoPics, NAPS gibi alternatif veritabanları da bulunmakta ve araştırmacılar tarafından kullanılmaktadır. Önerilen çalışmanın bu tür alternatiflere kıyasla ne gibi ek yenilikler getireceğinin tartışılmamış olması önemli bir eksiklik olarak değerlendirilmiştir. Önerilen araştırmanın Türk kültürüne özgü norm geliştirme hedefi ar-ge bakımından oldukça zayıf kalmaktadır. Bu çalışma sonrasında ar-ge niteliği kuvvetli araştırmalar çıkabilecek olsa da, bu çalışma kendi başına literatürdeki tartışmalara yön verebilme boyutu (ar-ge)  açısından yetersiz bulunmuştur.	1,40
Projenin özgün değeri, bugüne kadarki literatürden farklı olarak, dikkat yanlılığını tepki süresi ile ölçmek yerine, araştırmacılar tarafından geliştirilmiş olan ikili hızlı görsel dizisel sunum (dual rapid serial visual presentation- dual RSVP) prosedürü kullanarak, tepki süresini dikkate almaksızın başarı oranı ve göz izleme hareketleri ile değerlendirecek olmasıdır.Ancak prosedürle ilgili bilgiler ve öncü çalışma bulgularının metin içerisinde çok sık kaynak gösterilmesine karşın, bahsi geçen çalışmalara ulaşılamıyor olması ve söz konusu çalışmaların içeriği ve bulgularının öneride detaylandırılmamış olması özgün değerde önemli belirsizliklerin olduğunu göstermektedir.Projenin alt amaçlarından biri, tehdide yönelik örtük ve açık dikkat yanlılığının zamanlamasının doğrudan kıyaslanmasıdır. Örtük dikkat, görevdeki performans ölçümüyle, açık dikkat ise göz hareketlerinin izlenmesi ile değerlendirilecektir. Göz izleme yöntemleri, tepki süresi ve/veya doğruluk oranı gibi kompleks ölçümlere kıyasla, otomatik ve stratejik dikkat süreçleriyle ilişkili birçok bileşenin aynı denemede gözlemlenmesine olanak sağlamaktadır. Araştırmada göz hareketleri ölçümlerinin kullanılacak olması, projenin özgün değerine katkı sağlamaktadır. Ancak, kullanılacak göz izleme tekniği ve ölçülecek metriklere ilişkin açıklama yapılmamıştır. Ayrıca, literatür özeti bölümünde göz izleme tekniği kullanan geçmiş çalışmalara yer verilmemiştir.Proje önerisinde yöntem bölümü birçok eksiklik ve belirsizlik barındırmaktadır. Bu nedenlerin, çalışmanın özgün değerini kısıtladığı kanısına varılmıştır. 	2,20
Proje önerisi, mikro ve makro düzeylerde liderlerin desteklenmesi ile ilgili sosyal psikolojik faktörleri saptamayı ve liderlik süreçlerini Kimlik Liderlik Modeli çerçevesinde incelemeyi amaçlamaktadır. Amacı bakımından değerlendirildiğinde proje önerisinin, Türkiye'de incelenmesi gereken bir konuya değindiği görülmektedir ve bu nedenle de özgün bir değere sahip olduğu söylenebilir.  Ancak diğer yandan, proje önerisi, Türkiye'de liderlik konusundaki araştırma eksiğinin giderilmesine yönelik özgün ve yaratıcı öneriler sunmamaktadır. Araştırmanın temel amacının varolan bir ölçeğin (Kimlik Liderlik Envanteri) Türkiye kültürüne uyarlanması ve başka kültürlerde test edilmiş bir modelin bu kültürde de test edilmesi ile sınırlı kalmış olması özgün değeri zayıflatmaktadır. 	2,00
Proje önerisi, Türkiye Yetişkin Nüfusunun Bilişsel Yetenekleri Üzerine bir Araştırma olarak adlandırılmıştır. Ülkemiz insanının bilişsel yetenek normlarını belirlemeyi hedefleyen proje önerisi halihazırda pek çok alanda yürütülmüştür.Çalışmada bahsedilen bilişsel yetenekler arasında yer alan zeka fonksiyonunun ve bellek kısımlarının Türkçe norm çalışması WAIS-R (Weschler Adult Intelligence Scale-Revised) kullanılarak yapılmıştır. WAIS-R içerisinde projede bahsedilen zeka fonksiyonu, bellek ve öğrenme bölümleri yer almaktadır ve yurt dışında da yaygın şekilde kullanılan standart bir testtir. Stroop TBAG testi norm çalışması yapılmış bir testtir. Projenin yöntem bölümünde de halihazırda normu yapılmış bir versiyonun kullanılacağı belirtilmiştir. Purdue Pegboard testinin norm çalışması olmamasına karşın, bu testin alternatifi sayılabilecek bir testin -Trail Making Test- normatif çalışmaları yer almaktadır. Tepki zamanı genel bir ölçümdür ve bir alandaki tepki zamanını, diğer alana genellemek zor olduğundan norm çalışmasının gerekliliği bulunmayabilir. Bu proje önerilen şekliyle özgün sayılabilecek nitelikte değildir.Ayrıca, proje önerisinde herhangi bir kuramsal özgünlük bulunmamaktadır.  Öneride bilinen bazı bilişsel işlevlerin “Anadolu insanı”nda ne düzeyde oldukları araştırılmak istenmesine karşın, bu sorunun ve elde edilecek bulguların bilimsel ve kuramsal bir çerçevesi çizilmemektedir. Bu husus özgün değeri önemli ölçüde zayıflatmaktadır.	1,00
"Proje önerisi lise öğrencileri arasında merhameti geliştirmeyi hedeflemesi açısından önemli bulunmuştur. Ancak aşağıda belirtilen hususlar doğrultusunda projenin özgün değeri yetersiz bulunmuştur:Proje önerisinde ele alınan değişkenler arasında (merhamet, şiddet, öznel iyi oluş vb.) mantıksal ve kuramsal bir ilişki kurulmamıştır.Öneri konusu ve öneride yer alan değişkenlerle ilgili kuramsal ve ampirik çalışmalardan çok transpersonel psikoloji literatürüne yer verilmiştir.Merhamet kavramı yapısal olarak yeterince irdelenmemiştir. Örneğin; bu kavramın bir duyguya mı davranışa mı yoksa eğilime mi işaret ettiği belli değildir. Proje önerisinde geliştirilecek olan psiko-eğitim programının amaç ve içeriği belirgin değildir. Psiko-eğitim programının içeriği ile proje önerisinin amaçları örtüşmemektedir. Örneğin, geliştirilmesi planlanan psiko-eğitim programı ile merhametin mi geliştirileceği yoksa şiddetin mi azaltılacağı net değildir. Proje önerisinin yöntemsel eksiklikleri de özgün değerini azaltmaktadır. Örneğin, kontrol grubunun olmayışı ciddi bir eksiklik olarak değerlendirilmiştir.  Kullanılacak olan yarı deneysel desen de çalışmanın etkililiğini belirlemede yeterli değildir. "	1,40
Projenin öne sürdüğü amaçlardan biri, depresyona yönelik duygusal incinebilirlik modelinin anlaşılmasıdır. Bu anlamda, depresyonun duygulanımdaki değişime yönelik etki mekanizmasının açıklanma ihtiyacı vurgulanmaktadır. Bununla birlikte, projedeki deneysel desende depresyon yer almamakta, sadece çalışmanın sonunda olumlu ve olumsuz duygulanım ile korelasyonuna bakılacağı belirtilmektedir. Bu incelemeden beklenen sonuçlar (olumsuz duygulanımın depresyonla pozitif, olumlu duygulanımın depresyonla negatif yönde ilişkili çıkacağı beklentisi) ise ilgili birçok çalışmada incelenmiş ve kanıtlanmıştır. Çalışmanın sonunda, duygulanım ve depresyon arasındaki korelasyona bakarak, deneyde manipule edilen değişkenlerin depresyon modeline açıklık getirmesine yönelik beklenti karşılanmamaktadır. Özgün değere yönelik diğer oldukça önemli nokta, söz konusu projenin çıkış noktasında sorduğu sorular ve dayandığı teorik yapı, deneysel yöntemin içeriği ve aşamaları, uygulama prosedürü, ilgili değişkenler, değişkenler için belirlenen ölçüm araçları ve ölçüm araçlarının belirlenme nedeni için yapılan açıklamalar Moberly ve Watkins'in (2006) çalışması ile büyük oranda benzerlik taşımasıdır. Bu anlamda, söz konusu projenin, özgün bir çalışma sunmaktan ziyade, Moberly ve Watkins'in (2006) çalışmasının replikasyonu olmaya yakındır. Projenin bu ve benzeri çalışmalardan farklılaşmayı hedeflediği temel nokta, olumlu geri bildirim sonrası ruminasyon modunun duygusal tepkideki etkisini incelemektir.  Bu durum mevcut olan literatürde anlamlı bir fark yaratacak bulgu sunma potansiyeli taşımamaktadır ve önerinin özgün değerini önemli ölçüde düşürmektedir.Bunun yanı sıra ruminasyonun Majör Depresif Bozuklukta etkin bir faktör olmasına rağmen, öneride normal örneklemde inceleniyor olmasının gerekçelendirilmesi (varsa psikiyatrik tanıların kontrol edilmesi) özgün değer önem arz etmektedir. 	1,80
Önerilen proje bağlamın etkisiyle fiziksel özelliklerin aynı kalmasına rağmen kontrast algısında bir etki gözlenebileceğini gösteren bir öncü çalışmanın devamı olarak bu etkinin görsel korteksteki izdüşümlerini incelemeyi hedeflemektedir. Proje ekibinin daha önceki bir çalışması kapsamında davranışsal bir etki yaratabilen özgün bir psikofizik deney düzeneğinin kurgulandığı ve nitelikli bir çıktı elde edildiği görülmüştür. Fiziksel kontrast tanımı sabitken algılanan kontrastın bağlam etkisiyle değişim gösterebilmesi, araştırmacıların öngördüğü üzere kontrast işleme sırasında yukarıdan aşağıya algısal bir etkinin var olabileceğine işaret etmektedir. Kontrast işleme ve algısı arasındaki farklılığı öne çıkaran bu uyaranı kullanarak yapılacak bir fMRG çalışmasıyla görsel korteksin çalışma prensipleri hakkında özgün değere sahip bulgulara ulaşılmasının hedeflenmesi önemlidir.	4,40
Projede temel olarak cinsiyet eşitsizliğine ilişkin otobiyografik anıların hatırlanma özelliklerinin belirlenmesi ve bu özelliklerin bireyin cinsiyetçilik algıları ile ilişkisini araştırmak ve araştırma verilerinden yola çıkarak toplumsal cinsiyetçilik konusunda farkındalık oluşturmak hedeflenmiştir. Otobiyografik bellek daha önce pek çok yönden çalışılmışsa da, toplumsal cinsiyetçiliğin bireylerin otobiyografik bellek sistemleri ile ilişkisi daha önce çalışılmamıştır. Bu konuda ilk defa çalışacak olması hem ülkemiz hem de dünya literatürüne önemli katkı sağlayacaktır. Bunun yanı sıra önerilen çalışmanın, toplumsal cinsiyetçilik algıların bellek sistemi ile ilişkilerini belirlerken, sosyal temsillerin ve bu temsillerin hatırlanan anı türleri ile nasıl ilişkilendiğini de araştıracak olması bilişsel süreçleri sosyal psikolojik olgular çerçevesinde ele alma açısından çalışmanın özgünlüğünü arttırmakta ve psikoloji disiplinleri arasındaki etkileşimi ve işbirliği anlayışını güçlendirmektedir.Ancak projenin amacı ve araştırma sorusu açısından bakıldığında, sunulan literatür özetinin dağınık olması özgün değeri zayıflatmaktadır.  Araştırma konusunun öneminin ve arka planının daha açık ve net biçimde ifade edilmesi gerektiği düşünülmektedir. Ayrıca araştırmadan elde edilecek sonuçların bilimsel alana nasıl bir katkıda bulunacağının açıklanmasında eksikler olduğu görülmektedir. Önerilen çalışmanın çıktısı olarak web sitesinin öne çıkartılmasından ziyade çalışmadan elde edilecek bilimsel çıktıların vurgulanması özgün değer açısından önem arz etmektedir. 	4,00
Önerilen projede, sözel ve görsel çalışma belleği kapasitelerine yönelik literatürdeki çelişkili bulguların nedenleri araştırılacaktır. Bu amaç doğrultusunda, projeden elde edilecek bulgularla sözel ve görsel çalışma belleğine yönelik bütünleşik bir model oluşturulması hedeflenmektedir. Projede, sözel ve görsel çalışma belleği araştırmalarının, kullanılan yöntemler, esas alınan ölçütler, çalışma kümesinin sunum şekli ve sınanan sinirsel temeller bakımından birbirinden farklı olduğu belirtilmiştir. Proje önerisi, Bilişsel Psikoloji alanındaki önemli konulardan birini ele alması bakımından projenin özgün değerinin yüksek olduğu düşünülmüştür. Ancak projede sunulan deneylerin çalışmanın ortaya koyduğu hipotezleri test edip edemeyeceğinin açık olmaması özgün değeri sınırlandırmaktadır. Projede ele alınması planlanan konulardan biri, görsel çalışma belleğinin nöral temelleri ve bunun sözel çalışma belleğine yönelik aktivasyonla ne ölçüde korelasyon gösterdiğidir. Bu konuda, literatür özetinin yeterince detaylı sunulmamış ve ilgi alanı (ROI) olarak neden hipokampusun seçildiğinin açıklanmamış olması önemli bir eksiklik olarak değerlendirilmiştir. 	3,40
Proje önerisi erken yetişkinlik döneminde zihni anlama becerisinin, karşıdaki kişinin kültürel grubunun algılanışına ve kişinin kendi sosyal kimliğine göre ne düzeyde değiştiğini incelemeyi amaçlamaktadır. Türkiyelilerin Suriyeli ve Hollandalı bireylere karşı tutumlarının ve önyargılarının zihni anlama becerilerine etki edip etmediği, araştırmanın amaçları arasındadır. Bu amaçların araştırmanın özgün değerini yükselttiği düşünülmüştür.   Bununla birlikte, araştırmada bireylerin önyargı düzeylerinin ölçüleceğinden bahsedilmektedir, bir dış grup üyesine yönelik bilişsel boyutun daha çok kalıpyargılar ile ilgili olduğu literatürde bilinmektedir (Lippmann, 1922). Dolayısıyla önyargı, kalıpyargı ve gruplararası temas kuramına ilişkin literatürün bir arada ele alınarak kuramsal alt yapının oluşturulması, önerinin hem özgün değerine hem de yöntemine önemli ölçüde katkı sağlayacaktır. 	4,40
Proje önerisinde temel olarak uç değere sahip nesnelerin görsel bellekte ne derece detaylı temsil edildiğini ve saklandığını belirlemek ve uç değerlere sahip nesnelerin dağılım grafikleri gibi anlamlı bağlamlar içinde diğer verilerle nasıl ilişkilendirildiğini ve etkileştiğini araştırmak hedeflenmiştir.Uç değerlerin görsel sistemde nasıl hatırlandığına ilişkin literatürde pek araştırma yoktur. Bellek literatüründe genel kabul gören bir bulgu belirgin (salient, distinct) olayların, uyaranların diğerlerine göre daha iyi hatırlandığıdır ancak bunun neden olduğu ve nasıl bir mekanizma ile gerçekleştiği hakkında çok sayıda araştırma yoktur. Bu bakımdan çalışma, bu mekanizmalar hakkında bilgi vereceği için özgün ve değerlidir. Çalışmada özgün olan bir diğer husus da uç değerlerin grafik dağılımları ile çalışılmasıdır. Burada öne çıkan nokta, böylesine temel bir mekanizmanın iyi anlaşılması için önce çok temel düzeyde kolay bir uyaran seti ile çalışılıp, sonra bu sistemin daha karmaşık düzlemde nasıl işlediğini anlamak için daha karmaşık uyaran sistemi kullanılacak olmasıdır (dağılım grafiği). Kullanılan bu karmaşık uyaran sistemi hem gerçek hayattakine yakın olacak şekilde karmaşıktır, hem de temel düzeyde araştırma yapabilecek basit manipülasyonlara da izin verecek niteliktedir. Bu açıdan çalışmada yaratıcı ve özgün bir yöntem seçilmiştir. Ancak, görsel bellek süreçlerinin inceleneceği deneylerde görsel algı, görsel dikkat mekanizmaları ile görsel bellek süreçlerinin ayrımının açıklanabilmesi her ne kadar çok zor olsa da önemlidir. Bu ayrımın literatür özetinde ele alınması özgün değeri daha da kuvvetlendirecektir.	4,00
"Aile yılmazlığı kavramı özellikle dezavantajlı özelliklere sahip gruplarda çalışılan bir konu olmaktadır. Araştırmada kapsamında geliştirilecek olan “Aile Yılmazlığı Ölçeği” nin -her ne kadar literatürde benzerleri olduğu ifade edilse de- orijinal bir çalışma olacağı düşünülmektedir. Aile yılmazlığının genel bir ölçme aracıyla ölçülmesi zor görünmektedir. Bu yüzden sadece yoksulluk odaklı aile yılmazlığını ölçen bir ölçme aracının geliştirilmesi ülkemiz açısından yeni bir çalışma olacaktır. “Pozitif Aile Gelişimi Müdahale Programı” ile yoksul ailelere yönelik müdahale gerçekleştirilmek istenmektedir. Problemli ailelere yönelik aile dayanıklılığı programları ülkemizde de gerçekleştirilmiştir (Arıcı, 2014). Bu yönüyle çalışma bir ilk olmasa da yoksullara yönelik bir müdahale programı olması açısından özgün bir değere sahip olduğu söylenebilir. Yoksulluk oldukça kapsamlı ve önemli bir disiplinler arası çalışma konusudur. Proje önerisinde yoksullukla ilgili ekonomik ölçütler ortaya konurken 2009 TÜİK verileri ile başlanmış (% 20) ancak metnin diğer kısımlarında, 2013 yılı için bu oranın kentlerde  (%13.6) olduğu belirtilmiştir. Bu durum yoksullukla ilgili parametrelerin yıllar içinde farklılaşabildiğini göstermektedir.Çalışmanın kavramsal çerçevesinde daha çok diğer ülkelerde yapılan çalışmaların bulgularından söz edilmiş, Türkiye’deki çalışmalar ise sadece belli bir alanda yapılanlarla sınırlı tutulmuştur. Oysa Türk kültürüne özgü bir müdahale programının geliştirilmesi hedefleniyorsa özellikle; yoksulluk, kolektivist kültür yapısı, göç ve travma gibi toplumsal sorunlarla ilgili araştırma bulgularına daha çok yer verilmeliydi. Bir önceki panel raporunun özgün değerle ilgili kısmında “çalışmada kullanılması amaçlanan kuramsal çerçevenin yoksulluğu nasıl açıkladığı ve müdahale programı ile kuramsal çerçeve arasında nasıl bağlantı kurulduğu” sorusu burada da açıkça cevap bulamamıştır. Öneride ikinci özgün değer olarak belirtilen “yoksulluk atıflarını belirlemek ve değiştirmek” ifadesi oldukça muğlaktır. Yoksulluk atıflarının değişimi ciddi bir kültürel dönüşüm anlamına gelir. Yani toplulukçuluktan bireyselliğe geçiş gibi. Bunun sosyolojik, psikolojik, ekonomik ve dini kaynakları vardır. Bu değişimlerin nasıl gerçekleştirileceği konusunda açık ölçütler ortaya konmamıştır. Projenin özgün değer bölümünde yeni bir ölçme aracı geliştirilecek olması vurgulanmıştır. Önce ki panelde Türkçe alanyazında zaten aile yılmazlığını ölçen başka ölçekler (örneğin Cihan-Güngör, 2014; Kaner, 2010) bulunması nedeniyle proje önerisinin özgün değerinin yeterli olmadığının eleştirilmiştir. Ancak, yeni proje önerisinde de bu konuda bir düzenleme yapılmamıştır. Bu konuda kullanılan uyarlaması yapılmış ölçme araçları zaten mevcutken, yeni ölçek geliştirmek kavramın işevuruk tanımını yaparken sıkıntı yaşanmasına neden olabilmektedir.Son olarak, projenin bir diğer zayıf noktası projede Pozitif Aile Gelişimi Müdahale Programı uygulanacak olmasına rağmen, proje katılımcıları sadece kadınlardır. Kadın katılımcıların araştırmada yer alması önceki panel raporunda sınırlılık olarak değerlendirilmiştir. Araştırmacı erkeklerin de katılmasının programın uygulanabilirliğini zorlaştıracağını belirtmektedir. Ancak, Gladding, (2013) göre bireysel terapide kişinin değerlendirilmesi ve kişiye uygulanan müdahale yöntemleri ile aile için uygulanan yöntemler bir birinden çok farklıdır. Aileyi bir bireyler topluluğu görmenin ötesinde aileyi birbiriyle etkileşim halinde olan kuralları, sınırları, beklentileri bulunan bir sistem olarak değerlendirmek ve bu doğrultuda müdahalelerde bulunmak gerekmektedir. Aile danışmanlığı bakış açısının doğası gereği aile programları tüm aile üyelerinin ihtiyaçlarını belirleme ve giderme üzerine geliştirilmelidir. Eğer program sadece kadın katılımcılar için hazırlanacaksa aile danışmanlığı yerine bireysel danışma bakış açısıyla Pozitif Kadın Gelişimi Müdahale Programı hazırlanıp uygulanabilir. Bu haliyle, programın adının aile müdahale programı olması uygun değildir. Ayrıca, müdahale programı oturumlarının nasıl yapılacağına dair eksiklikler ve belirsizlikler nedeniyle araştırmanın ilerde hakemli dergilerde yayımlanabilme potansiyeli zayıflamaktadır."	3,00
"Revize edilerek sunulan çalışmanın kapsamı daraltılmış ve kuramsal boyut güçlendirilmiştir; ancak bu haliyle öneri özgün değer açısından birtakım sorunları ihtiva etmeye devam etmektedir. Bu sorunlar şöyle ifade edilebilir: Çalışmanın alanında ilk olması özgün değer olarak belirtilmektedir; ancak bu durum tek başına özgün değeri konusunda ikna edici değildir. Çalışma hedeflerinden biri olarak ifade edilen sosyal muhayyiledeki cenaze ve ölüm kavramsallaştırmaları ile devlet törenleri arasındaki bağlantı yeterince tartışılıp izah edilmemiştir. Literatür tartışmasında meşhurların veya siyasilerin cenazelerine dair bahsedilen çalışmalar yeterince değerlendirilmemektedir. Kamusal alanı esas alan modernleşme teorileri ile birlikte antropoloji ve folklor alanlarının eksen aldığı ‘gösterim çalışmalarının’ devlet cenaze törenleriyle karşılaştırmalı olarak nasıl ele alınacağı muğlaktır. Proje önerisinde bir dönemlendirmeye neden ihtiyaç duyulduğu ve bunun hangi kriterlere göre oluşturulduğu gerekçelendirilmemiştir."	2,40
Proje önerisinde daha önce yeterince çalışılmamış olan Trabzon Limanı'nın 1461-1578 yılları arasındaki idari ve iktisadi durumunun ele alınacağı vurgulanmıştır. Proje önerisinin özgün değeri olarak belirtilen konunun daha önce çalışılmamış olmasının öneriye özgünlük kattığı iddiası yerinde bulunmamıştır. Proje önerisinde mevcut literatürün eksiklikleri net olarak ortaya konulmadığı ve projeyi başarıya taşıyabilecek ölçütler ayrıntılandırılmadığı için önerinin özgünlük potansiyeli oldukça sınırlıdır. Diğer taraftan, literatür özetinden anlaşıldığı kadarıyla mevcut çalışmalar Trabzon limanının daha geç dönemlerine aittir. Öneride bu çalışmalarda Trabzon limanının 1461-1578 dönemine ait herhangi bir verinin olup olmadığına ilişkin açıklama bulunmamaktadır. Öneride tüm fonlar üzerinde genel bir tarama yapılacağı ve mevcut literatürün okunacağı ifade edilmektedir. Bu durum konuya dair bir ön çalışma yapılmadığını göstermektedir. Bu haliyle proje önemli riskler barındırmaktadır. Trabzon limanının ticaret hacmi ile işleyişi ve idaresini ortaya koyabilecek nitelikte defterler, belge bütünü ortaya çıkmazsa söz konusu projenin nasıl tamamlanacağı konusunda şüphe oluşturmaktadır. Diğer taraftan konunun “İpek Yolunu canlandırma” boyutu yeterince gerekçelendirilmiş görünmemektedir.Proje önerisinin bütüncül bir bakış açısıyla Osmanlı ticaret tarihi veya Karadeniz ticaret tarihi açısından neyi ifade edeceği ve alana sağlayacağı katkı yeterince vurgulanmamıştır.	2,20
Hidemat-ı Vataniye Tertibi, özgün bir konu olup Türk Politik Tarihinde devletin sosyal yardımları çerçevesinde sahip çıktığı kişilerin özelliklerini incelemeyi amaçlamaktadır. Kurumsal sürekliliğin veya kesintilerin ortaya konulması açısından söz konusu ödeneğin incelenmesi sosyal ve siyasi tarih araştırmalarının hali hazırdaki bilgi birikimine katkı verecektir. Önerilen çalışma, disiplinler arası yaklaşımıyla Osmanlı ve erken Cumhuriyet dönemi ile ilgili sosyal politika çalışmalarına katkı sunma potansiyeli taşımaktadır. Proje önerisinde hakkında daha önce akademik çalışma yapılmayan Hidemat-ı Vataniye Tertibi adı verilen ve 1909'da oluşturulan sosyal yardım uygulamasının inceleneceği vurgulanmaktadır. Hidemat-ı Vataniye ile sadece yardıma muhtaç olanlara maaş bağlanmamış aynı zamanda dönemin hakim ideolojisine yakın kişilere ve ailelerine de yardım edilmiştir. İttihat ve Terakki yönetimi altında ve Cumhuriyetin ilk yıllarında Hidemat-ı Vataniye Tertibinden yardım alanların farklı bir gözle incelenmesi, hükümet erkinin bunun politik bir enstrüman olarak kullanımının irdelenmesi projenin özgünlüğünü ortaya koymaktadır.	4,60
"Proje önerisi, 18. yüzyıl Osmanlı İmparatorluğu'nda ve ağırlıklı olarak merkezi devlet bürokrasisinin yerleşik hukuk sistemine teslim edilmiş, şikayet, arzuhal gibi evrak üzerinden Osmanlı tebaasının hak arama yollarının Osmanlı Devlet Arşivi'ndeki yazışmalar üzerinden takip etmeyi hedeflemektedir. Proje önerisinin özgün değeri ""şimdiye kadar henüz el sürülmemiş olan değişik fonlardaki halk dilekçelerini, arşiv dosyalarından çıkararak, belirli bir teorik zeminde sistematik işlemden geçirip, elde edilen verinin sosyal bilimcilerin istifadesine sunulması""nın oluşturduğu belirtilmektedir. Bununla birlikte proje birkaç sebepten dolayı özgün değer/ler üretebilecek niteliklere sahip olmaktan uzaktır. Bu sebeplerin bir kısmını şu şekilde sıralamak mümkündür;Proje önerisinde konunun zamansal ve mekânsal çerçevesi yeterli düzeyde tartışılmamıştır. Osmanlı coğrafyasının tümünde devletin oluşumundan 18. yüzyılın sonlarına kadar olan dönemi bir proje kapsamında ele almak mümkün olmaktan çok uzaktır.Proje önerisinde ""Osmanlı hukuk tarihine, kuramsal olarak özgün herhangi bir katkı sağlanıp-sağlanamayacağı, muhtemelen elde edilecek verilerin analizi sonunda ortaya çıkacaktır"" ifadesi yer almaktadır. Proje önerisinde yer alan ""muhtemelen"" ifadesi, projenin üretebileceği özgün değerden emin olunmadığı izlenimi oluşturmaktadır.  Proje önerisinin kavramsal çerçevesi konunun yeterli bir ön hazırlık sürecine dayandırılmadığına işaret etmektedir. Proje önerisi Osmanlıların ""adalet anlayışını"";  ""İslam öncesi Türk devletlerinden beri geleneksel olarak süregelen adalet anlayışının, Osmanlı Devleti'nde halk düzeyinde ne ölçüde uygulandığı ve yaşatıldığı düşüncesinin sınanması oluşturacaktır"" ifadesi ile İslam öncesi Türk devlet ve yönetim geleneğine bağladığı anlaşılmaktadır. Ancak Osmanlıların ""adalet anlayışı"", İslam öncesinin mirasını dışlamadan, kadim İran, İslam ve Ortadoğulu yönetim anlayışlarında aranmalıdır. Proje önerisinde kendisinden bahsedilen başta Halil İnalcık'ın eserleri olmak üzere diğer çalışmalar bunu anlamak için yeterlidir. Avrupa merkezli Asya tipi despotik devlet yakıştırmasının bu tarz bir proje ile yıkılacağı savı projenin en temel iddialarındandır. Projenin artık geçerliliğini kaybetmiş olan bu tür teorik yaklaşımlara dayandırılması temel bir sorun olarak değerlendirilmiştir. Osmanlı dünyasında mahkeme, arzuhal, hak arama ve adalet gibi konulara yoğunlaşan bir çalışmanın en azından Ronald Jennings, Leslie Peirce, Michael Ursinus,Yuval Ben-Bassat ve Suraiya Faroqhi gibi tarihçilerin çalışmalarına atıfta bulunması beklenirdi. Proje önerisinin Osmanlı tarihi açısından önemi inkar edilemeyecek İngilizce çalışmaları neden ihmal ettiği anlaşılır değildir. Yukarıca ifade edilen eksiklikler proje önerisini özgür değer üretebilecek bir niteliğe sahip olmaktan uzaklaştırmaktadır."	2,00
"Tanzimat döneminde Osmanlı bürokratik uygulamalarında meydana gelen değişimin yazışma usulünü nasıl etkilediğini ve bu etkinin belge profilinde ne gibi değişime sebep olduğunu tespit etmeyi amaçlayan proje; Avrupaî tarzda bürokratik yenileşmenin Osmanlı yazışma usulünü etkilediği öngörüsünden hareketle Tanzimat dönemi bürokratik yenileşmenin sonuçlarının yazışma usulünü nasıl etkilediğini bilimsel olarak açıklama iddiasındadır. Proje önerisinin özgün değerini zayıflatan hususlar aşağıda yer almaktadır. Literatür taramasında arşiv belgeleri yani projenin çalışmayı hedeflediği malzeme değerlendirilmeye çalışılmış ama arşiv malzemesi literatür sayılamayacağı için yanlış bir değerlendirme yapılmıştır. Ayrıca literatür değerlendirilmesinde özellikle Fransız bürokrasisinin 19. yüzyılda geçirdiği dönüşümün Osmanlı bürokrasisi için önemli olduğu başvuruda belirtildiği halde bu konuda herhangi bir literatür değerlendirilmemiştir. Proje önerisinin en önemli sorunlarında birisi odak noktası sorunudur. Proje önerisi Osmanlı modernleşmesini belgelerdeki değişim üzerinden okumak yerine değişen belge gruplarının diplomatika özelliklerine odaklanmış olsaydı projenin özgün değerinin ön plana çıkabileceği düşünülmektedir. Projenin makro beklentileri Osmanlı -Cumhuriyet bürokratik sürekliliği, Osmanlı bürokrat ve bürokrasisinin evrimi gibi beklentilere cevap vereceği şüphelidir. Ancak daha mikro bağlamda Tanzimat dönemi yazışmalarının genel değişimi, belgenin yapısal analizi, işleyişi konusunda katkı yapacaktır.Proje önerisine ilişkin bir önceki panel raporunda belirtilen yabancı literatürün gözden geçirilmesi önerisine ilişkin gerekli düzenlemelerin yapılmadığı tespit edilmiştir. "	2,60
Ülkemizde tarih alanında en fazla araştırılan konulardan birisi Ermeni Sorunu'dur. Konu ile ilgili din, eğitim ve diplomasi alanlarında çok sayıda basılmış eser bulunmaktadır. Bu bakımdan proje önerisinde iddia edilen mevcut çalışmalarda bu yönün ihmal edildiği doğru değildir ve önerilen projenin yeni bir bakış açısı sunması zordur. Dolayısıyla özgün değer taşımaktan uzaktır.Proje önerisinde disiplinler arası bir ekip oluşturulduğu görülmektedir. Proje ekibinin büyük çoğunluğu farklı disiplinlerdendir. Bunların istatistiki verilerin oluşturulması ve harita yapımında katkı yapacaklarına şüphe yoktur. Ancak bu katkının nasıl şekilleneceğine dair verilen bilgiler tatmin edici değildir. Diğer taraftan, öneride belirtilen çok sayıda arşiv belgesini hem veri tabanlarında hem de haritalarda kullanılabilir hale getirecek tarihçi ekibinin ve ortaya konulan yöntemin çok zayıf kaldığı açıktır.Farklı ülke arşivlerindeki belgelerin elde bulunup bulunmadığı proje önerisinden anlaşılamamaktadır. Bu belgeler tedarik edilmemişse tedarikinin hangi fonlardan, nasıl gerçekleştirileceği belirtilmemiştir. Ayrıca söz konusu belgeler tedarik edilmişse yürütücünün bunları daha önceki çalışmalarında ne ölçüde değerlendirdiği açıklanmamıştır.Proje önerisinin literatür değerlendirmesi ham bir şekildedir. İlgili bölümde mevcut literatürün değerlendirmesi yapılmamış ve bu önerinin literatüre ne gibi bir ilave yapacağı yeterince açıklanmamıştır.	1,40
Projenin çalışmak istediği alan olan 18. Yüzyılda Osmanlı Devletin iş sağlığı ve güvenliği uygulamaları kavramsal olarak netleştirilmemiştir. Bu sebeple 19. Yüzyıl sanayi üretimi ile eş zamanlı gelişmiş bu iki çalışma alanı 18. Yüzyıl Osmanlı İmparatorluğu tarihine anakronistik bir bakış açısı ile yansıtılmıştır. Projenin hedeflediği çalışma zamansal ve mekânsal bir kısıtlamaya tabi tutulmadığından özgün değer sunma potansiyeli bulunmamaktadır.Ayrıca proje önerisinde sunulan literatür değerlendirmesi yetersiz bulunmuştur. Bu durumun temel sebebi ele alınan literatürün 18. yüzyıl üzerine olmamasıdır. Diğer taraftan projede kullanılması muhtemel temel kaynakların konu ile ilgili veri üretme potansiyeli oldukça düşüktür.   Proje önerisinde “bilimsel bir analiz” olarak belirtilen metodolojinin açıklanmamış olması, bir araştırma sorusunun bulunmaması ve incelenmesi hedeflenen arşiv kaynaklarına ilişkin ön çalışmanın yapılmamış olması özgün değer üretilmesini imkansız hale getirmektedir. 	1,00
Proje önerisinde Şehit Ali Paşa koleksiyonunda bulunan kitapların metin dışı (ex libris) dokümantasyonunu ortaya koymak sureti ile Osmanlı okuma kültürü, kitap edinme ve koleksiyon oluşturma sebeplerinin araştırılması amaçlanmıştır. Öneride konuya dair ulusal ve uluslararası literatür detaylı bir şekilde ele alınmıştır. Şehid Ali Paşa kitapları hakkında bugüne kadar yapılan çalışmalar derlenmiş ve değerlendirilmiştir. Literatürdeki çelişkiler belirtilmiştir. Literatüre katkı için geliştirilen yöntemler uygun ve yerindedir.	4,80
Proje önerisi Türk kadınının Batı kamuoyundaki imajını ortaya koymak amacıyla İngiltere, Fransa, Amerika, Almanya, Avusturya ve İspanya gazetelerinde (1839-1938 döneminde)  20.000 civarında haberi analiz edecektir. Çalışma bu dönemde Osmanlı İmparatorluğu ve Türkiye Cumhuriyeti'ndeki gelişmelerin izlenmesi için önemlidir.Proje konusu özgün olmakla birlikte proje önerisindeki metodolojik/kavramsal/kuramsal eksiklik ve hataların, projenin özgün bir katkı yapmasını sınırlandıracağı düşünülmektedir. Projede temel kavramlardan biri “imaj” olmakla birlikte imaj/imge konusunda yapılan çalışmalar literatür kısmında değerlendirilmemektedir. Oysa imaj/imge konusunda siyaset, iletişim, sosyoloji, uluslararası ilişkiler ve felsefe disiplinlerinde ciddi bir literatür bulunmaktadır.  Bu konu daha önceki raporda da belirtilmiş olmasına karşın mevcut öneride de yeterince üzerinde durulmadığı görülmektedir. Projenin temel kavramlarından biri olarak imaj konusunda projede önemli bir eksiklik görülmektedir. 100 yıllık zaman diliminde Türkiye'nin söz konusu ülkelerin birçoğu ile savaştığı düşünüldüğünde, bu ülkelerin basınının, özellikle savaş dönemlerinde, Türk kadınına önyargısız ve klişelerden uzak bakması mümkün değildir. Basının, incelenme sürecinde söz konusu ülkelerin iç ve dış politikaları ve Türkiye ile olan ilişkileri bağlamında değerlendirilmemiş olması önemli bir eksiklik olarak değerlendirilmiştir.Ayrıca, kadın tarihi, feminizm ve islami feminizm çalışmaları konusunda temel kabul edilebilecek literatür çalışmanın, projenin amaç ve hedefleri çerçevesinde yeterince değerlendirilmediği görülmektedir.  Ülkemizde kadın ve toplumsal cinsiyet temelli araştırmalar son 25-30 yıldır büyük bir önem kazanmış ve bu yönde özellikle sosyoloji, antropoloji, güzel sanatlar gibi sahalarda yapılan çalışmalarda konunun interdisipliner yönü ön plana çıkarılmıştır. Bu nedenle proje önerisinde Osmanlı-Türk toplumunda kadının durumu Batı basını dilinden değerlendirmeyi analiz edecek, hatta toplumsal cinsiyet ile feminist yaklaşımlar bakımından da kadın olgusunu değerlendirecek bir yaklaşımın dikkate alınmamış olmaması, projenin özgün değerini zayıflatmıştır.  Dolayısıyla projenin mevcut bilimsel bilgilere ek olarak, Batı’nın oryantalistik yaklaşımına karşı yenilikçi, kavramsal ve kuramsal çerçevede katkısının ne olacağı, ne yönde yaklaşımlar ve çözümler önereceği belirsizdir.	2,40
Proje önerisi Osmanlı İmparatorluğu'nda uzun dönemli fiyat eğilimlerinin incelenmesini amaçlamaktadır. Bu çerçevede narh ve tereke kayıtları incelenerek Tekirdağ (Rodosçuk), Manisa, Konya ve Gaziantep (Ayıntab) için (reel ve nominal) fiyat serileri hazırlanacak, fiyat artışları incelenecek, yerel ürün farklılıkları ortaya çıkarılacak, narh listelerinin incelenmesi ile ticaretin genişleme boyutu ele alınacaktır. Bu konu başlıklarının incelenmesi, bu konulardaki çalışmalarının sınırlı olması göz önüne alındığında Osmanlı iktisat tarihi çalışmaları için önemli bir katkı sunacaktır.   Proje önerisinde bir önceki panel raporunda belirtilen hususlara ilişkin gerekli düzeltmelerin yapıldığı görülmüştür. Projede ulaşılan sonuçların fiyat devrimi tartışmaları çerçevesinde bir bağlama oturtulması noktasında görülen en önemli eksikliklerden birisi olan yabancı kaynakların değerlendirilmemesi hususunun, yeni yerli ve yabancı kaynakların ilavesiyle telafi edildiği ve böylelikle konuya ilişkin literatür ile geliştirilmeye çalışılmıştır. Öneri mevcut haliyle iktisat tarihi ve fiyat tarihi alanlarında önemli bir eksiği kapatarak özgün katkı yapabilecek durumdadır.	4,20
"Proje önerisinde, 1535'ten günümüze Türk ticaret tarihinin aydınlatılacağı ve konunun seçiminde ""literatürdeki eksiklik""  ile ""milli tarih bilincinin önemin[in]"" etkili olduğunu ifade edilmektedir. Ancak 500-600 yıllık bir dönem için ""hem Osmanlı hem de Türkiye Cumhuriyeti arşivlerindeki ticari belgelerin incelen[mesi]"" yoluyla bir projenin gerçekleştirilmesi gerçekçi bulunmamıştır. Proje önerisinin en temel sorunu üstesinden kalkılamayacak kadar geniş bir dönemi araştırmaya konu edinmesidir. Ele alınan dönem ve konular itibariyle bu araştırma belli bir zaman ile kısıtlı herhangi bir projenin sınırlarını oldukça aşmaktadır. Proje mevcut haliyle alana özgün bir katkı sağlamaktan uzaktır. Metin tamamen afaki cümlelerden oluşmaktadır ve literatürde Osmanlı/Türk ticaret tarihine ait temel metinler atlanmıştır. Ticaret tarihi Osmanlı tarihinin en derinlemesine incelenmiş konularındandır. Konu hakkında çeşitli dillerde çok sayıda akademik monografi, yüksek lisans/doktora tezi, makaleler yayımlanmıştır. Proje önerisinde salt 13 kalemden oluşan bir kaynak listesi sunulmuştur. Bunlardan ise sadece 8’i değerlendirmeye alınmıştır. Ayrıca öneride konuya dair ikincil literatür için ""mevcut sınırlı ikincil kaynaklar"" tespiti doğru değildir. Bu durum öneride önemli bir eksiklik olarak değerlendirilmiş ve literatüre ilişkin ön hazırlığın yeterince yapılmadığı anlaşılmıştır. Osmanlı sosyal-ekonomik tarihçiliğinin kurucu isimlerinden Halil İnalcık'ın adının bile proje önerisinde geçmemesi çok ciddi bir eksikliktir. Önerinin özgün değer kısmında özgün değerine ilişkin somut herhangi bir tespitin yapılmamış olması ve bu kısımda tamamen yaygın etkinin vurgulanması önemli bir eksiklik olarak değerlendirilmiştir."	1,00
Proje önerisinde hem Sırbistan ve Karadağ’da etnik milliyetçiliğin yükselişini ve devlet politikalarının çalışması hedeflenmekte hem de bu politikaların sonucu olan Müslüman göçünün çalışılması amaçlanmaktadır. Devlet politikası ve buna tepki olarak göç olmak üzere iki çalışma başlığı vardır. Ancak bunlara dair araştırma soruları üretilmemiştir. Çalışmada her iki konunun nasıl analiz edileceğine dair bir açıklama bulunmamaktadır. Diğer taraftan proje başlığı ile içerik arasında net bir uyuşma olmadığı tespit edilmiştir. Ayrıca, projenin ortaya koymayı amaçladığı milliyetçilik akımlarına ve devlet inşasına yönelik teorik çerçevenin öneride yeterli bir biçimde tartışılmadığı gözlenmiştir. Bunun yanısıra, proje yürütücüsünün BİDEB vasıtasıyla yürüttüğü “Karadağ’dan Müslüman Göçleri (1914-1918)” isimli proje, zaman dilimi farklı olmasına rağmen hedefler açısından bu öneriyle benzeşmektedir. Bütün bunlar proje önerisinin özgün değer potansiyelini kısıtlamaktadır. 	2,40
Proje önerisi çekirge istilalarının tarih ve coğrafyasını tespit etmenin ötesinde istilaların fiyatlar, üretim, göçler ve sağlık üzerindeki etkisini, alınan tedbir ve mücadele mekanizmalarını ortaya koymayı amaçlaması bakımından özgündür.  Proje önerisinde bir önceki panel raporu doğrultusunda birtakım düzenlemelerin yapıldığı görülmekle birlikte, aşağıda belirtilen hususların özgün değeri sınırlandırdığı düşünülmektedir.Öneri çalışma dönemi olarak uzun bir dönemi ve coğrafya olarak ise Anadolu, Rumeli, Kıbrıs ve Arap topraklarını içine alan geniş bir bölgeyi kapsamaktadır. Ancak projenin hem alan, hem zaman, hem de konu açısından fazlasıyla geniş tutulması bu çalışmanın yapılabilirliği ile ilgili şüphe yaratmaktadır. Projenin değeri ortaya koyduğu problem kadar ulaşmak istenilen amaçla da yakından ilgilidir. Öneride amaçlar geniş tutulmuş olup, ulaşılabilir hedefler şeklinde görülmemektedir. Öneride etki derecesine göre belirlenen bir bölgenin mi tercih edileceği yoksa kronolojik olarak bütün afetlerin mi değerlendirileceği belirsizdir. Bu belirsizlik çalışmanın özgünlüğünü sınırlandırmaktadır. Ayrıca proje önerisinde şimdiye kadar bu sahada yapılmış olan çalışmalardan çok daha farklı sonuca gitmek noktasındaki hedefler belirgin değildir. Projenin bu konuyla ilgili yapılan çalışmalardan en önemli farkı, diğer çalışmalar bölgesel veya yöresel kalabilirken, bu proje imparatorluk coğrafyasının tamamını ve bir çağı kapsıyor olmasıdır şeklinde belirtilmiştir. Ancak böyle bir proje kapsamında yukarıda ifade edilen zaman ve mekan sınırlaması yapılmadığından, bu çalışmanın gerçekleştirilebilir olmadığı yönünde izlenim oluşturmaktadır. Öneride İngiltere ve Fransa ile Osmanlı Devleti arasında yapılacak olan karşılaştırmanın gerekçesi ve yöntemi yeterince açıklanmamıştır. Kapsamı fazlasıyla geniş olan projeye söz konusu iki ülke üzerine yapılan çalışmalar ve karşılaştırmalı yaklaşımın da eklenmesi, projenin kavramsal ve kuramsal çerçevesinin dışına çıkmasına sebep olmaktadır. 	2,80
Proje önerisinde, Kuzey Kıbrıs Türk Cumhuriyeti’nde ortaokul yabancı dil öğretim programı, Öğrenme Coşkusu (ÖC) değişkeni açısından ele alınmaktadır. Aşağıda belirtilen hususlar Proje önerisinin özgün değerini kısıtlamaktadır:Kuramsal ve kavramsal çerçevenin proje önerisinde belirtilmemiş olması. Her ne kadar proje kapsamında ilgili kavramların oluşturulacağı belirtilmiş olsa bile proje öneri metninde gerekli alanyazın kapsamlı bir şekilde taranmamış ve sağlam bir alt yapı oluşturulmamıştır.Kuramsal anlamda yabancı dil öğretimi programının ÖC değişkeni anlamında nasıl analiz edileceği ve bu analizden hareketle nasıl güncelleneceği belirtilmemiştir.Proje önerisinde araştırılması gereken birçok nokta (örneğin: ÖC’nin ortaokullarında düşük olduğu varsayımı ve yabancı dil programının ÖC’yi desteklemediği) varsayım olarak alınmıştır. Oysa bu hususlar bir varsayım olarak alınmayıp varlığının/düzeyinin araştırılması beklenir.Pilot çalışmanın proje önerisinde hedeflenen ortaokul öğrencileri üzerinde yapılmamış olması ve önerilen risk çözüm planının da pilot çalışmanın bu sorununu çözemeyeceği düşünülmektedir.ÖC kavramı, kavramsal ve operasyonel olarak tanımlanmadığı için ÖC’nin hangi değişkenlerle ilişkili olabileceği konusunda bir açıklama, kavramsal çerçeve bulunmamaktadır. Bu nedenle, proje önerisinin ÖC’yi etkileyebilecek/yordayabilecek öğretmen, sınıf içi uygulamaların niteliği, öğrenme/öğretme yaklaşımları gibi pek çok değişken yerine öncelikli olarak öğretim programına odaklanması kavramsal olarak ve ampirik açıdan dayanaktan yoksun gözükmektedir.	1,40
"Proje önerisi, e-yönetişim çerçevesinde belediyelerin yeni medya ortamlarında sunmuş oldukları hizmetleri ölçerek, belediye-yurttaş etkileşimini ve bu süreci etkileyen faktörleri Kocaeli ili örneği özelinde incelemeyi amaçlamaktadır. Proje önerisi gerek literatüre katkı gerekse de somut olarak belediye-yurttaş etkileşiminde yeni medyanın rolüne dair somut veriler sunabilecek olması açısından özgün değere sahip olduğu değerlendirilebilir. Proje önerisinin özgün değeri olarak e-yönetişim olgusunu yurttaş ve yerel yönetimler bağlamında birlikte ele alan, bütüncül bir yaklaşımının söz konusu olması vurgulanmıştır. Etkileşime etki eden faktörler ve etkileşimin her iki yönünü birlikte ele alması nedeniyle çalışma özgün bir çalışmadır. Revize edilen proje önerisinde kuramsal artalanı besleyen demokratik katılım ve dijital beceriler ile ilgili tartışmaların yerine e-yönetişim kavramının geldiği görülmektedir. Bu bağlamda projenin amacı Kocaeli ili ve ilçe belediyelerinin e-yönetişim çerçevesinde yeni medya ortamlarında sunmuş oldukları hizmetleri ölçerek belediye yurttaş etkileşimini ve bu süreci etkileyen faktörleri ortaya çıkarmaktır.  Ancak, aşağıda da belirtilen bazı hususlar çalışmanın özgün değer potansiyeline olumsuz etki etmektedir:Proje önerisinin özgün değeri olarak ifade edilen her iki öznenin (belediye ve yurttaş) birlikte ele alınması önemlidir, ancak ilk çalışma olması tespiti fazla iddialıdır.Literatür taraması bölümünde ele alınan önceki çalışmalarda  “E-Yönetişim Bağlamında Yeni Medya Ortamlarında Belediye-Yurttaş Etkileşimi”ne etki eden faktörlere yer verildiği görülmektedir. Örneğin,”Alanyazında bu konuda yapılan çalışmalar belediye-yurttaş etkileşimine etki eden temel faktörleri şöyle saptamıştır; uzman personel eksikliği, maliyet, kurum çalışanlarının ve vatandaşların e-devlet konusundaki bilgi eksiği, teknoloji yetersizliği, yerel ağ yetersizliği, portal yetersizliği, hukuki alt yapı yetersizliği, gizlilik ve güvenlik eksikliği, geçersiz iş süreç ve kuralları (Chen ve Gant, 2001: 344; Şahin, 2008), özerk yönetimin olmaması (Merkezi idari veraset), sürdürülemez kalkınma, kaynakların etkisiz ve verimsiz kullanımı (Çoruh, 2010).” Projenin bu bulgulardan farklı, yeni bir bulgu elde edip edemeyeceği belirtilmemektedir.  Bu durum çalışmanın özgün değer potansiyeline olumsuz etki etmektedir.Proje önerisinde internet erişimi olmayan ve/veya olsa da bu mecraları çeşitli nedenlerle kullanamayan nüfusun dâhil edilmemesi dijital uçurumun bir faktör olarak çalışmanın bir parçası olmasını zorlaştırmaktadır. Proje önerisinde bu hususa yönelik sınırlılıkların daha derinlikli tartışılması çalışmanın özgün değerine katkı sağlayacaktır."	3,60
"Proje önerisi, Türkiye'deki vatandaşlık zihniyetinin oluşumunda Yeşilçam sinemasının rolünü incelemeyi hedeflemekte, bu bağlamda da sinemanın vatandaşlık bilinci yaratmadaki rolünü açığa çıkarmayı amaçlamaktadır. Çalışma panel raporunda da belirtildiği üzere yeniden isimlendirilmiştir, bu kez yeni başlık sinemada vatandaşlık kurgusu üzerinedir ve çalışmanın amacını ve kapsamını daha iyi ifade etmektedir. Sinemanın zihniyet oluşumuna katkısı pedagojik boyutun eklenmesiyle güçlendirilmiştir. Proje önerisinde, önceki başvuruda yer alan, izleyici alımlama çalışmasına yer verilmesini gerektiren ve ""vatandaşlık zihniyetinin oluşumunda sinemanın rolü"" cümlesinde açığa çıkan ifadelerden kaçınılmış olduğu görülmektedir. Onun yerine sinemada nasıl bir temsil veya kurgu oluşturulduğuna odaklanan bakış ile özgün değer daha somut olarak ortaya konmuştur.Çalışmanın disiplirlerarası olma özelliği öneriye özgün değer katmaktadır. Benimsenen disiplinler-arası yaklaşımından dolayı siyaset bilimi ve milliyetçilik, vatandaşlık, film çalışmaları, kültürel çalışmalar ve hukuk sosyolojisi gibi farklı alanları bir araya getiren ve bu alanlara özgü farklı yaklaşım ve yöntemleri birlikte kullanan özgün bir çalışmadır. Milliyetçilik ve vatandaşlık çalışmalarına doğrudan sinema üzerinden bakmak çalışmayı özgün kılmaktadır.Bununla birlikte göz önüne alınması gerektiği düşünülen bir kaç nokta bulunmaktadır. Çalışmada Amerikan Hollywood filmlerinden yola çıkarak Türkiye'deki vatandaş tiplemelerinin sinemada nasıl inşa edildiğinin ele alınması hedeflenmiştir. Dolayısıyla, Berlant'ın ortaya koyduğu iki vatandaş tiplemesinin (çocuksu vatandaş ve yetkin vatandaş) karşılıkları, Türk sinemasında aranmaktadır. Çalışma, bu vatandaş tiplemelerinin/karakterlerinin Türk sinemasına uyarlanabileceği varsayımından yola çıkmakta ve 1960-1980 yılları arasında onar yıllık bir sınıflandırma yapmaktadır. Burada temel sorun  söz konusu sınıflandırmanın Türkiye'ye uyarlanıp uyarlanamayacağına ilişkindir. Ayrıca projede adalet kavramının filmlerde sadece mahkeme salonu, cezaevi gibi mekânlar ekseninde düşünülmesi- belli bir somutluk kazandırsa da- eksik bir çözümlemeye götürebilir.  Proje önerisinin disiplinler arası bir perspektifle geniş bir eksene oturtulması dolayısıyla kullanılan kavramların, sinemanın pedagojik işlevinden sinemanın milliyetçilik ve ulus inşasındaki rolüne kadar uzanması, çalışmanın odaklanmasını engellemekte ve özgün değeri bazı açılardan zayıflatma riskini  içermektedir.Türkiye’de vatandaşlık kurgusu ve sinemanın ele alındığı bir metinde sosyo kültürel, ekonomik ve tarihsel ardalana ilişkin tartışmalar eksik kalmıştır. 1960-1980 dönemi içerisinde hem politik hem de ekonomik dönüşümler ve bunların sinema üretim alanına yansımaları üzerine de değerlendirmeler yapılırsa metinlerdeki temsil daha anlamlı bir çerçeveye oturur.Proje önerisinde analiz edilecek metinlerdeki vatandaş tipleri bilinçli ve ideolojik bir alt yapı ile mi oluşturuluyor yoksa tür sinemasının genel özellikleri doğrultusunda mı ortaya çıkıyor sorusu yanıtlanmamaktadır. Tür sinemasının biçime ve içeriğe yönelik belirleyici anlatı özellikleri tartışılmamıştır.Önerinin literatür özeti kısmının, özellikle Yeşilçam ile ilgili olmak üzere, film çalışmalarıyla ilgili kaynaklara yeterince başvurulmadığı görülmektedir.Proje önerisinde Türkiye’de vatandaşlık zihniyeti ve normlarının nasıl sinema üzerinden oluşup yaygınlaştığını ve bu bağlamda nasıl bir vatandaş tiplemesinin oluştuğuna dair önceki raporda belirtilen nedenler çerçevesinde gerekli düzenlemeler yapılmamıştır. "	3,60
"Projenin genel amacı; uyuşturucu kullananların medyayı takip etme düzeylerini belirlemek, medya içeriklerinden nasıl etkilendiklerini ortaya koymak, uyuşturucu konusunun medyadaki temsilini betimlemek ve yerli/yabancı literatürü harmanlayarak konunun paydaşı olan kesimlerin görüş ve önerileri doğrultusunda çözümün bir parçası olmak üzere medya, kamuoyu ve tüm ‘mücadele’ verenler için yol gösterici nitelikte Uyuşturucuyla Mücadele Kamuoyu ve Medya Kılavuzu geliştirerek uyuşturucuyla mücadele faaliyetlerine katkıda bulunmaktır. Bu amaçla farklı kesimlerden veri toplayarak Uyuşturucuyla Mücadele Kamuoyu ve Medya Kılavuzu adındaki kılavuzu ortaya koyması ve bu bağlamda uyuşturucuyla mücadelede bir politika geliştirilmesine yardımcı olması açısından özgün değer taşımaktadır.Öte yandan proje önerisinin özgün değerine ilişkin aşağıdaki eksiklikler tespit edilmiştir; Medya içeriklerinde sadece uyuşturucu ile ilgili değil pek çok başka konuda da ortak bir dil ve içerik birliğinin sağlanmasının veya sağlanamamasının yapısal nedenleri vardır. Bu nedenlere ilişkin metinde bir farkındalık söz konusu değildir.İkinci amacın nasıl gerçekleştirileceği ve/veya bunun nasıl ortaya konulacağı tartışmalıdır.  “ Medya içeriklerinden etkilenme düzeyleri araç ve içerik türüne göre nedir?” sorusunun yanıtı nasıl belirleneceği net değildir. Bu çalışmada en temel eksikliklerden birisi medya ve etki sorunsalına yönelik derinlikli bir tartışma içermemesidir. Bu konu sadece bir paragrafta anılmıştır, oysaki bütün bir proje önerisi bu sorunsal üzerine inşa edilmiştir. Proje tasarımının medyaya yönelik kavrayışının daha net ifade edilmesi gerekir. Uyuşturucu temsili ve diğer konu başlıkları medya ve etik tartışması bağlamında da ele alınabilir. Çalışmada özgün değer olarak tanımlanan ‘Uyuşturucuyla Mücadele Kamuoyu ve Medya Kılavuzu’nu hazırlama aşaması özgün değerden daha çok yaygın etkiyi tanımlayacak bir sonuçtur. “Bu projede elde edilecek bulgular devletin uyuşturucuyla mücadeleye yönelik politikalarında kullanılmak üzere Sağlık Bakanlığı bünyesindeki Uyuşturucuyla Mücadele İletişim Kurulu’nun bilgisine sunulacaktır.” ifadesiyle çalışmanın belirli bir topluluk ve/veya grup için yürütüldüğü algısı oluşmaktadır, oysaki bilimsel çalışmalarda hedef kitle ve çalışmaların kamuoyu sadece devlet kurumlarıyla sınırlı değildir, örneğin sivil toplum örgütleri, eğitim kurumları da bu kullanıcı/ yararlanıcı grubu içerisinde yer alabilir."	3,60
"Proje önerisi, sosyal medya platformları için hâlihazırda kullanılan metrikleri bütünsel bir yapı içerisinde sunmayı,  otomatik imge ve metin analizlerini de dâhil ederek ağ yapısını betimleyen metriklere bağımlılık katsayısı, başarı katsayısı, nitelik/duygu katsayısı ve sosyallik katsayısı gibi yenilerini eklemeyi hedeflemektedir. Bu bağlamda doğa bilimleri, formel bilimler ve beşeri bilimler arasında bağ kurarak, sosyal medya kullanımının doğasını bütüncül bir perspektifte ortaya koyma iddiasındadır. Niceliksel ve niteliksel analizleri birleştirerek hem semantik hem de niceliksel bağlamda sosyal medya kullanımının doğası, özellikleri, yaygınlaşması, içeriği gibi meseleler üzerinde yeni yaklaşımlar, yeni ölçüm sistemleri geliştirme çabasında olduğunu vurgulamaktadır.Öte yandan proje önerisinin özgün değeri açısından aşağıdaki eksiklikler tespit edilmiştir;Doğası gereği parçalı, dinamik ve sürekli yeniden inşa olan sosyal medyanın bütünsel analizini yapmak için metrikler geliştirmek analizi yapılan nesnenin tarif edilen doğası ile uyumlu değildir. Özgün değerde bahsedilen bütünsel analizin neden gerekli olduğunun gerekçeleri net bir şekilde ifade edilmemiştir.Özellikle sosyo kültürel özgün değerler söz konusu olduğunda proje önerisinin belli bir yönelim içermemesi ve sosyo kültürel kavramların belli bir çerçeve içerisinde sunulmaması özgün değeri olumsuz etkilemektedir.(Örneğin; duygulanımsal analiz, kültürel analitik yaklaşımlar, global dil ve yaklaşım, davranış ve topluluk eğilimleri , paylaşım içeriği gibi) "	3,60
"Proje önerisi “sosyal medya kullanımının yaşlılar üzerinde nasıl etki yarattığını ortaya koyan, üç adımda gerçekleştirilen bir eylem araştırması” olarak tasarlanmıştır. İlk adımda sosyal medya eğitimi verilip sosyal medya kullanımlarının yaşam kalitesini nasıl etkilediğinin incelenmesi; İkinci adımda bir tablet uygulaması geliştirilmesi; ve üçüncü adımda ise geliştirilen uygulamanın kullanımı sonrasında yaşam kalitesinin nasıl değiştiğinin incelenmesi planlanmaktadır. Bunlar içerisindeki bir aplikasyon geliştirilme ve doğrudan dönüştürücü etki tasarlanması fikir olarak özgün bir değer taşımaktadır.Öte yandan aşağıda belirtilen eksiklikler tespit edilmiştir;Literatür özetinde; dünyadaki demografik dönüşüm ile ilgili arkaplan verilmesine karşın kullanılan kaynaklar güncel değildir. Kaynakların güncellenmesi çalışmanın arkaplanı ve gerekçesini güçlendirecektir ve araştırmacılar için öngörü sağlayabilecektir. Türkiye’nin içinden geçtiği demografik dönüşüm süreci ele alınmasına karşın bu bölümde projeksiyonların sunumunda kullanılan kaynaklar 10 yıl öncesine aittir. Bu kaynakların güncellenmesi yararlı olacaktır. Bakıma muhtaçlık durumunun değerlendirildiği bölümde yaşlıların yaşam aranjmanlarıyla ilgili tespitler için kullanılan araştırma 10 yıl öncesine aittir. Çıkarımlara ulaşılan ve araştırma için önemli dayanak noktalarından birisini oluşturan bu tip değerlendirmeler için güncel kaynakların kullanılması yerinde olacaktır. Yaşlıların karşılaştığı sorunların sıralandığı bölümde de kullanılan kaynaklar 1995 ve 1996 yıllarına aittir. 20 yıl öncesiyle kıyaslandığında günümüzde yaşlıların gündemi ve sorunları çeşitlilik göstermektedirKurum bakımının ve bakım modellerinin değerlendirildiği bölümde de kaynaklar 1996, 2001 ve 2004 yıllarına aittir. Nitekim bu kaynaklara dayanılarak ulaşılan sonuçlar (örneğin “psikososyal hizmetleri bünyesinde barındırmamaktadır”) güncel değildir. Yoksullukla ilgili değerlendirmelerde de 1990 yılına ait kaynaklar kullanılmaktadır. Güncel kaynaklara başvurularak yaşlı yoksulluğu ele alınmamıştır. Araştırma sorusunun yer aldığı bölüme kadar yapılan tüm tartışmalarda (medya kullanımı konusunda sunulan güncel bulguların dışında) kullanılan kaynakların çoğu 2000 yılı öncesine aittir. Kavramsal çerçevede güncel olmayan kaynaklar kullanılarak varsayımlar üretilmesi nedeniyle önerinin özgün değeri zayıflamaktadır. Hipotezlerde mutluluk, memnuniyet ve yaşam doyumu birbiriyle eş anlamlı olacak biçimde kullanılmıştır. Yaşam doyumu ve memnuniyet kavramsallaştırması sorunludur. Yaşlılık ile ilgili literatür özetinde alandaki önemli kaynaklar ve güncel çalışmalara yer verilmelidir. Farklı ülkelerin ve kültürlerin yaşlanma dinamikleri hakkında bütüncül ve güncel çalışmalara ulaşmak için The Gerontologist dergisinin ve burada International Spotlight bölümünün taranması yararlı olacaktır.“Yaşlıllığın kadınsallaşması” kavramsallaştırması bağlamında toplumsal cinsiyet boyutu eksik kalmıştır.Öneride “sosyal medya”, yaşlıların sosyalleşmesini sağlayarak yalnızlık hislerini azaltacak, yaşam doyumlarını arttırarak, yaşlıların hayat kaliteleri üzerinde olumlu etkiler yaratacak tamamen pozitif çıktılar yaratan bir alan olarak değerlendirilmektedir. Ancak, bu değerlendirme, proje önerisinde,  “sosyal medya” kavramına ilişkin tutarlı ve kapsamlı teorik bir perspektifin yetersizliğinden dolayı, normatif düzeyde kalmaktadır. Bu bağlamda sosyal medya kavramına ilişkin teorik bağlam ve tartışmanın yetersiz olması, çalışmanın özgün değerini de doğrudan etkilemektedir. Bu eksiklikten dolayı gerek proje kapsamında yaşlılara verilmesi planlan “sosyal medya eğitimi”nin içeriğine, gerekse de, hangi sosyal medya platformları aracılığıyla yaşlıların yaşam doyumlarındaki değişimlerin gözlemlenip ölçülebileceğine ilişkin yeterli bir değerlendirmenin yapılmamış olması önerinin, sosyal bilimler alanındaki hangi boşluğu nasıl gidereceği noktasını tam olarak açıklamamaktadır.           Çalışmanın teorik çerçevesi önerinin bütününden uzaktır. Kullanımlar ve doyumlar yaklaşımı ile yeniliklerin yayılımı yaklaşımının proje niçin yer aldığı belirsizdir. Bu yaklaşımların öneri ile ilişkilendirilmemiş olduğu görülmektedir."	2,00
"Proje önerisinde Türkiye'de para politikası ile gelir dağılımı arasındaki ilişkinin analiz edilmesi hedeflenmektedir. Öneri konusu olan para politikasının gelir dağılımı üzerindeki etkisinin araştırılacak olması değerlidir. Özellikle 2007-2008 krizi ile birlikte Merkez bankalarının gelir dağılımını etkileyip etkilemediği veya hangi kanallarla etkilediği yeniden gündeme gelmiştir. Ancak bu proje önerisinde TCMB’nin gelir dağılımı üzerindeki rolü geri planda bırakılarak sermaye akımları ön plana çıkarılmıştır. Sermaye akımları TCMB’nin parasal duruşunu etkilemektedir; ancak bu etki bir model çerçevesinde açıklanmamıştır. Bu bağlamda proje konusunun motivasyonu ile amaçları birbiriyle tutarlı değildir. Ayrıca, araştırmanın Türkiye için yapılmasının neden önemli olduğu açıklanmış olmakla birlikte Türkiye için yapılması durumunda parasal şoklar için hangi değişkenlerin kullanılacağı veya değişkenlerin nasıl ölçüleceği ifade edilmemiştir. Bunun yerine parasal şokların dönemsel olarak belirlenmesi planlanmıştır; ancak dönemsel bir analiz yapılırken para politikası şoklarının gelir dağılımı üzerindeki etkisinin nasıl ayrıştırılacağına dair bir açıklama yer almamaktadır. Buna ek olarak para politikasının gelir dağılımı üzerindeki etkisinin 5 farklı kanalla işlediği ve bu projede her bir kanala ilişkin ölçüm yapılacağı ifade edilmesine rağmen bu ölçümlerin hangi değişkenlerle yapılacağı, bu değişkenlere ilişkin bir veri elde etme sorununun bulunup bulunmadığı konusunda açıklama bulunmamaktadır. Bütün bu hususlar yöntemdeki eksikliklerle birlikte değerlendirildiğinde, projenin özgün değerini önemli ölçüde sınırlandırmaktadır. "	2,00
"Çalışma, Türkiye’deki işletmelerin türleri, kurumsal yönetişim özellikleri ve yaşam süreleri arasındaki ilişkinin değerlendirilmesini ve Türkiye’nin diğer ülkelerle kıyaslanmasına imkan veren boylamsal bir veri seti oluşturulmasını hedeflemektedir. Türkiye özelinde olmakla birlikte kurumsal yönetişim yazınına uluslararası düzeyde katkı yapabilecek bir çalışmadır. Hedeflenen katkılar özgündür ve sadece iktisat tarihi değil, örgüt kuramı ve iktisat sosyolojisi alanında çalışan araştırmacıların da ilgisini çekecek niteliktedir. Önerilen projenin özgün değeri yüksek olmakla birlikte aşağıda belirtilen hususlara dikkat edilmesi çalışmanın özgün değerini arttıracaktır:Çalışmanın kuramsal çerçevesi işletme yazınındaki makro kurumsal teori, iş sistemleri yaklaşımı, örgütsel biçimler ve örgütsel ekoloji perspektiflerini de kapsayacak şekilde genişletilebilir. Kurumsal bağlamın sadece hukuki değil, aynı zamanda ekonomik, siyasal, sosyal ve kültürel bağlamın da kapsama dâhil edilmesinde yarar vardır. Siyasal anlamda çok partili sisteme geçiş, darbeler; ekonomik anlamda serbest piyasa ekonomisine geçiş süreci ve ekonomik krizler; sosyal ve kültürel olarak iş görme tarzı ve gelenekler gibi faktörler de sınırlandırılarak araştırmaya dâhil edilebilir ya da bunların dönemsel olarak etkisi dikkate alınabilir."	4,20
"Proje, şirket sahiplerinin tanımadıkları insanlara karşı duydukları güvenin şirketlerindeki (a) yetki devri, (b) ortaklık kurma ve şirketi borsaya açma eğilimi ve (c) insan kaynakları politikası üzerindeki etkilerini incelemeyi hedeflemektedir. Türkiye’de bu konu tam da bu projede önermiş olduğu şekli ile çalışılmamış olsa da bu, projenin özgün bir katkı yaptığını düşünmek için yeterli değildir. Uluslararası literatürün bu konuda hangi boyutları seçtiği, bu projenin bu boyutları kullanmama nedenleri ve yerine seçtiklerinin Türkiye bağlamı açısından neden seçildiğinin gerekçeleri net bir şekilde açıklanmamıştır. Projenin sorunu açıklaması ve problemi tanımlaması bu açıdan yetersizdir. Yazına bakıldığında Bloom vd (2012), Bloom vd. (2014) ve Gür ve Bjorsnkov (2016) gibi sosyal güven ve yönetim uygulamalarının benzer ve farklı boyutları üzerine Türkiye'nin de dahil edildiği araştırmalar görülmektedir. Bu araştırmalara atıf yaparken, projede farklı boyutların ele alınacağı; dolayısıyla bu yönüyle diğer araştırmalardan farklılaşacağı belirtilmiştir. Bununla birlikte, farklı boyutların araştırılmasının önemi ve diğer araştırmaların bulgularıyla birlikte literatüre sağlayacağı katkı belirsizdir. Projenin amaçlar, hedefler ve literatür özeti kısımlarında sosyal güven ve yönetim uygulamaları arasındaki ilişkinin ekonomik büyüme ve kalkınma ile ilişkili olduğu belirtilmekle birlikte, projenin yaygın etkisinde sosyal güvenin Türkiye'de %10 olduğu ve bu güven-ya da güvensizlik- düzeyinin sosyal maliyetinin ortaya konacağı söylenmiştir. Bu ifadeler projenin özgün değeri konusunda yürütücü ve araştırmacıların kafalarının karışık olduğunu göstermektedir.Proje önerisinde güvenin, aile haricindeki kişiler ile ortaklık kurma ya da şirketi borsaya açma eğilimlerine etkisinin nedensellik açısından incelenmemiş olduğu belirtilmiştir. Ancak bu projede kullanılması planlanan yöntemler ile nedensellik ilişkisinin incelenmesi mümkün değildir. Bu husus yöntem kısmına ilişkin değerlendirmede açıklanmıştır.Proje, sosyal güvenin şirket yönetim uygulamalarına etkisini araştırmayı amaçlamaktadır. Ancak çalışmada şirket yönetim uygulamaları ile sosyal güven arasındaki ilişki net ve yeterli literatür desteği ile anlatılamamıştır. Proje son derece sınırlı bir literatür ile ve konu kapsam kısmında herhangi bir atıf yapmaksızın bir anlatım sonrasında hipotezlerin alt alta sıralandığı ve daha sonra konu ile ilgili ayrı bir literatür özetinin verildiği bir şekilde yazılmıştır. Bu durum çalışmanın hangi sorunsalı çözmeye yönelik olarak tasarlandığı ve bunun hangi kavram ve kuramlar aracılığıyla açıklanacağını ve nasıl bir özgün değer yarattığının tespit edilmesini güçleştirmektedir. Yukarıda açıklanan nedenlerden dolayı projenin özgün değer yaratma potansiyelinin oldukça sınırlı olduğu görülmektedir."	2,20
"Projenin temel amacı; Türkiye konut piyasasında oluşan fiyatların konut piyasasındaki arz ve talep koşullarındaki değişimler ile açıklanmasıdır. Projenin diğer hedefi ise, konut fiyatlarında bir balon oluşup oluşmadığına ve olası bir balonun boyutuna dair tahminlerde bulunmaktır. Proje önerisinde, Türkiye konut piyasası üzerine makroanaliz yöntemleri kullanılarak yapılmış herhangi bir çalışma bulunmadığı iddia edilmektedir. Ayrıca Türkiye konut piyasayı ile ilgili olarak ""yapılan çalışmaların hepsi mikro analiz yöntemleri kullanılarak yapılan çalışmalardır"" ifadesi tartışmalıdır. Yeterli bir literatür araştırmasının yapılmamış olması özgün değerin yeterince ifade edilememesi gibi bir sonuç ortaya koymuştur. Türkiye'deki konut fiyatı dinamikleri ve balon oluşması üzerine gerçekleştirilmiş kısıtlı sayıda da olsa akademik çalışmalar mevcuttur. Bu çalışmalara aşağıda yer alan kaynaklar örnek gösterilebilir. Ayrıca, mevcut haliyle projenin tanımladığı problemin çözümüne yönelik, kullanmayı hedeflediği yöntem konusunda ve son olarak kavramsal/kuramsal açıdan özgün ve yenilikçi bir katkıda bulunulmaması özgün değeri kısıtlayan bir diğer unsurdur.   Türkiye için halihazırdaki veri imkanları projenin amacını gerçekleştirmek için mevcut değildir. Şöyle ki, iller bazında makroekonomik, sosyal ve demografik değişkenleri sağlayan bir veri tabanı olup olmadığı proje önerisinden tespit edilememiştir. Bu veriler ulaşılabilir olsa dahi 7 il verilerinden oluşturulacak panel veri setinden elde edilecek bir tane denge fiyatından nasıl yararlanılacağı yeterince tartışılmamıştır.Proje önerisi genel olarak değerlendirildiğinde, konut fiyatlarında balon oluşmasının piyasa açısından önemi yeterince açıklanmaması, analizlerin hangi ekonometrik yöntem kullanılarak yapılacağının net olarak ortaya konulmaması ve elde edilmek istenen sonuçlara hangi aşamalar izlenerek ulaşılacağının yeterince açık olmaması, projenin özgün değerini kısıtlamaktadır.  (1) Sarı, R., B.T. Ewing, and B. Aydın (2007), Macroeconomic Variables and the Housing Market in Turkey, Emerging Markets Finance and Trade.(2) Coskun, Y. and A. Jadevicius (2017),Is there a Housing Bubble in Turkey?, Real Estate Management and Valuation.(3) Karasu, N. (2015), Understanding Real Estate Bubbles: An Analysis of the Recent Trends in the Turkish Housing Market, Published PhD Thesis, METU- Ankara.(4) Erol, I. (2015), “Türkiye’de Konut Balonu Var Mı? Konut Sektörü Kapitalizasyon Oranları Analizi”, Sayfa 323-344, Türkiye Ekonomisinin Dünü, Bugünü, Yarını, Derleyenler Emre Özçelik ve Erol Taymaz, İmge Kitabevi Yayınları, Ankara."	1,67
"Proje önerisinin amacı, imalat sanayii bağlamında çalışma koşullarının verimlilik üzerine olan etkisini araştırmaktır. İncelenecek çalışma koşulları girişim bazında ücret, iş kazası ve meslek hastalıkları gerçekleşme oranı, işgücü devir oranı, sendikalaşma ve toplu iş sözleşmesi yapılma oranı olarak belirlenmiştir. Verimlilik çalışan başına katma değer olarak tanımlanmıştır. Proje önerisinde kullanılacak olan veri idari veri olup farklı kaynaklardan toplanması planlanmaktadır. Proje önerisinin 2009-2015 döneminde üç ve daha çok çalışanı olan yaklaşık 100.000 girişimi kapsayacağı öngörülmektedir.Proje önerisinde, özgün değeri sınırlandıran temel hususlar aşağıdaki gibidir: Öznel iyilik hali ve kapasite yaklaşımının verimlilikle bağı tartışılmış olmasına rağmen nesnel çalışma koşullarının verimlilik üzerindeki etkileri yeterince tartışılmamıştır. İktisat yazınında çalışma koşullarının firma bazında nasıl belirlendiğine dair genel kabul görmüş bir teorik çerçeve mevcuttur. Araştırmacılar bu teorik çerçeveye atıfta bulunmamıştır. Mevcut ana akım dışında bir model önerisi de sunulmamıştır. Daha çok bazı kavramlar ayrı ayrı tartışılmış ve aralarında bir bağ kurulmamış; buradan hareketle bir model önerisi ortaya konmamıştır. Proje önerisinde seçilen bağımsız değişkenler üzerinden, gözlemlenemeyen öznel iyilik hali ile gözlemlenebilen nesnel çalışma koşulları arasındaki bağ kurulamamıştır.  Proje önerisinde Girişimci Bilgi Sistemi, Sosyal Güvenlik Kurumu ve Çalışma ve Sosyal Güvenlik Bakanlığı verilerinin birlikte kullanılması öngörülmektedir. Bu önerinin gerçekleşebilmesi için her üç kurumdan gelen verilerin girişim bazında eşleştirilebilmesi gereklidir. Veriler eşleştirilemediği takdirde çalışmanın girişim bazında yapılamama riski ortaya çıkmaktadır. Bu husus da projenin özgün değerini önemli ölçüde sınırlayacaktır. Çalışmada kurumsal verinin kullanılacak olması bir takım kısıtları da beraberinde getirmektedir. Örneğin, kurumsal veriden sadece kayıtlı işyerlerini ve bu işyerlerinde çalışan kayıtlı çalışanları görmek mümkün olacaktır. Dolayısıyla, eldeki verinin ne ölçüde ana kütleyi temsil ettiği sorusu gündeme gelmektedir. Kapsam meselesi proje önerisinde tartışılmamaktadır. "	2,60
"Proje önerisi, Türkiye coğrafyasına dağılmış olan kayıtlı Suriye sığınmacılarının kalıcılıklarının Türkiye İBBS-3 düzeyinde veri kullanılarak Moran I istatistiği ile test edilmesini ve sığınmacıların toplumsal uyum ve kabullerinin sosyo-demografik ve sosyo-ekonomik etkilerinin TÜİK yaşam memnuniyeti anketi ve Sosyo-Ekonomik Gelişmişlik Sıralaması (SEGE) verileri kullanılarak mekansal ekonometrik yöntemlerle araştırılmasını amaçlamaktadır. Projenin özgün değerini sınırlandıran hususlara aşağıda yer verilmiştir:Proje ekibinin daha önce bildiri kitabında yayımlanan ""Türkiye'deki Geçici Koruma Altındaki Suriyelilerin Kalıcılığının Mekânsal Ekonometri İle Analizi” başlıklı çalışmalarının bir devamı niteliğinde olacağını belirttikleri bu projenin, ilgili çalışmadan ne derece farklılaştığının belirtilmemiş olması projenin özgün değeri hakkında belirsizlik oluşturmaktadır. Projenin ""Özgün Değer"" bölümünde bildiri kitabında yayımlanan çalışmada yazarların Türkiye geneline yayılmış olan Suriyeli sığınmacıların İBBS-3 düzeyinde kalıcılıklarının çıkarımsal istatistiksel yöntemlerle test edildiği belirtilmiştir. Bu durumda projenin özgün değeri, Suriyeli sığınmacıların kalıcılıkları daha önce ilgili yazarlar tarafından araştırıldığı için sınırlanmaktadır. Proje önerisinde belirtilen araştırma soruları ve hipotezler yeterince açık bir şekilde ifade edilmemiştir. Bu durum, projenin özgünlüğünün değerlendirmesini zorlaştırmaktadır.Araştırma sorularından hareketle, her ne kadar Suriyeli sığınmacılar konusunda politika yapıcılara yol gösterecek olması önemli olsa da, çalışmanın sadece Türkiye ile sınırlı olması mevcut göç literatürüne katkısını sınırlandıracaktır. "	2,80
"RUŞEN FERDA HALICIOĞLUProje işsizlik ve yoksulluk ile  mücadele yeni bir kantitatif yöntemi Türkiye veri setine uygulamayı amaçlamaktadır. İşsizlik ve yoksulluğun boyutları, etkileri ve yıllardan süregelen çözümsüzlüğü dikkate alındığında, önerilen projenin özgün olduğu kanaatindeyim.Proje tanım olarak en alt seviyede yoksulluk ve işsizlikle mücadele eden bireylerin toplumsal yaşama üretici bireyler olarak kazandırılmasını amaçlamaktadır.SERAP PALAZRevize bir proje olan ""İstihdam Güvencesine Dayanan Genişletilmiş Toplum Yararına Program (İGTYP)'a Yönelik Etki Analizi"" Türkiye?de yoksulluk ve işsizliğin azaltılmasında ?istihdam/gelir garantisi politikalarının? uygulanabilirliğini ampirik olarak incelemek ve bu bağlamda, İŞKUR?un kısıtlı bir çerçevede uyguladığı Toplum Yararına Programları?nın kapsamının genişletilmesi durumunda işsizliği ve yoksulluğu azaltmadaki katkısını ve bunu uygulamanın iktisadi etkilerini ölçmeyi amaçlamaktadır.   Daha önce bu tür bir çalışmanın yapılmamış olması çalışmanın özgünlük iddiasını güçlendirmektedir.  Ayrıca,  projenin başarılı bir şekilde tamamlanması halinde asıl özgün katkısı   spesifik olarak ekonomide emek talebi doğuracak yeni/alternatif sektörlerin tespit edilmesi, bu sektörlerde istihdam edilecek işgücü için kriterler ve istihdam büyüklüğünü saptayabilmek ve  girdi-çıktı ve sosyal hesaplar matrisi kullanarak istihdam/gelir garantisi politikalarının etki analizini yapmak ve analizlerden elde edilen bulgulara dayanarak politika yapıcılara işsizlik ve yoksulluğun azaltılmasına yönelik spesifik politikalar önere bilmektir.    MURAT ÇOKGEZENProje, genel olarak Türkiye?de yoksulluk ve işsizliğin azaltılmasında ?istihdam/gelir garantisi politikalarının? uygulanabilirliğini daha spesifik olarak İŞKUR?un kısıtlı bir çerçevede uyguladığı Toplum Yararına Programları?nın etkilerini ölçmeyi amaçlamaktadır. Çalışma uygulanan bir politikayı değerlendiren özgün bir çalışmadır.  ŞAZİYE PELİN AKYOLÖnerilen projenin amacı İŞKUR'un uyguladığı toplum yararına programının (TYP) kapsamının genişletilmesi ve özellikle kadınların ve genç issizlerin iş gücüne katılması halinde ekonomiye katkısının ne olacağını araştırmaktır. Yazında TYP'nin etkisini araştıran herhangi bir çalışma bulunmamaktadır bu nedenle hem Türkiye için hem de benzer programlar uygulayan diğer ülkeler için araştırılması gereken önemli bir konudur.TYP'den kişiler 1 yıl içerisinde en fazla 9 yararlanabilmektedir ve bu programın amacı ""istihdamında zorluk çekilen işsizlerin çalışma alışkanlık ve disiplininden uzaklaşmalarını engelleyerek işgücü piyasasına uyumlarını gerçekleştirmek ve bunlara geçici gelir desteği sağlamaktır"". Dolayısıyla bu programa katılan kişilere kalıcı bir iş bulmalarında yardımcı olmuş mudur, veya  buldukları işteki gelirlerini etkilemiş midir gibi sorular sorularak bu programın etkisi tam olarak araştırılabilir. Dolayısıyla, mikro seviyede bir çalışma ile bu programın kişilere etkisi tespit edilmeden bu programın ekonomiye katkısını araştırmak yeterli olmayacaktır. Bu da projenin özgün değerini kısıtlamaktadır."	2,75
Proje önerisi önemli bir konuda ve son yıllarda hızla gelişmekte olan bir literatürde henüz tam olarak cevaplanmamış bir soru üzerinde odaklanmaktadır. Proje önerisi, Çağlayan ve Giritligil’deki (2016) sonuçları takiben yapılmıştır. Yani, bu çalışma önerisinde, araştırmacı, bireylerin kendilerine ek fayda sağlamadığı ve toplam refahı azalttığı durumlarda dahi grup sapması davranışında bulundukları yönündeki bulguların hangi koşullarda netlikle etkinleştiğini ve sistematik olarak arttığını tespit etmek istemektedir. Öneride sorulan soruların cevaplanması ilgili literatür için önemlidir. Fikrin orijinal olması, deneysel sonuçların modellenecek olması özgün değer oluşturmaktadır. Proje önerisinde bahsi geçen teorik modelin yeterince açıklanmamış olması, projenin özgün değerini sınırlandırmaktadır. Araştırılacak parametrelerin bazılarının (başlangıç varlığı ile prim miktarı) benzer sonuçlar verecek olması beklenmektedir. Bu durum da, projenin özgün değerini sınırlandırmaktadır.	4,00
"Bu proje önerisinin birkaç modülden oluştuğu görülmektedir: İlk olarak, çocuk yoksulluğunun farklı yöntemlerle hesaplanması ve onu yetişkin yoksulluğundan ayrıştıran faktörlerin belirlenmesi planlanmaktadır. İkinci olarak, hane halkı bütçe anketlerinde yer alan haneye yönelik sosyal yardım ve programların çocuk yoksulluğu üzerindeki etkisi incelenecektir. Daha sonra ise Türkiye’de sosyal yardım politika ve programlarının çocuk yoksulluğuyla mücadelesi değerlendirilecektir. Bu değerlendirmede politika ve program uygulayan kurumlar belirlenecek ve yapılan harcalamalar program-bütçe mantığı içerisinde hesaplanacaktır. Gerek özgün katkı gerekse yönteme ilişkin açıklamalar incelendiğinde; önerinin oldukça kapsamlı ve çok boyutlu bir amaç setinin olması, çalışmanın bilimsel açıdan özgün katkısının tanımlanmasını güçleştirmektedir. Dolayısıyla proje önerisinin bu haliyle özgün değerinin düşük olduğu düşünülmektedir. Ayrıca, çalışma planındaki en son modül, birçok kamu kurum ve kuruluşu ile yapılabilecek bir uygulama olarak görülmektedir. İlk iki modülün her biri kendi başına birer araştırma projesi olarak geliştirilme potansiyeline sahip iken (örneğin ülkemizde çocuk yoksulluğunun farklı boyutlarıyla incelenmesi veya uygulanmış olan belli bir programın ayrıntılı etki analizinin yapılması gibi), bu öneride olduğu gibi hep birlikte ve kısaca incelenmeleri özgün değeri azaltmaktadır.  "	2,75
"Proje önerisinin amacı, Türkiye’deki iyi oluş düzeyini kuşaklar özelinde ölçmeye yönelik bir indeks geliştirmektir. Bu amaçla önce Türkiye için bir iyi oluş ölçütü geliştirilmesi, sonrasında da Baby-Boomers, X ve Y kuşakları için iyi oluş ölçütünün ayrı ayrı hesaplanması hedeflenmektedir. Öznel (duygusal) iyi oluş hali, yani mutluluk olarak da ifade edilen kavram,  insanın olumlu duygularını ve hayattan duyduğu tatmini ifade eden bir durumdur. Bu konu son yıllarda yabancı ve Türkçe literatürde (özellikle çeşitli meslek grupları ve eğitim düzeyleri açısından) sıklıkla ele alınmakta ve tartışılmaktadır. Öneri kapsamında, birbirinden büyük ölçüde bağımsız çok sayıda amaca ve özgün değere yer verilmiştir. Bu amaçların birbirinden bağımsız olması özgün değeri kısıtlayan önemli bir eksikliktir.TÜİK Yaşam Memnuniyeti verileri kullanılarak oluşturulacak Öznel İyi Oluş endeksinin bir özgün değer olduğu ifade edilmiştir. Öznel İyi Oluş endeksinin Türkiye için oluşturulacak olmasının nasıl bir özgün değer içerdiği ortaya konulmamıştır. Söz konusu endeksin TÜİK Yaşam Memnuniyeti Endeksine göre avantajları yeterince tartışılmamıştır. Belirtilen özgün değerlerin neden özgün değer niteliği taşıdığı proje önerisinde yeterince belirtilmemiştir. Örneğin; öznel iyi oluş endeksinin makroekonomik verilerle niçin ilişkili olabileceğine dair bir literatür taraması yapılmadığı ve bu çalışmanın nasıl birkatkı ortaya koyacağı belirsizdir. "	2,60
"Proje önerisinin amacı, Türkiye’de elektronik haberleşme sektöründe sabit-mobil ikamesinin mevcudiyetini ampirik olarak test etmek ve teknolojik değişimin tüketici davranışlarına etkisini analiz etmektir. Teknoloji alanında yaşanan hızlı değişim, telekomünikasyon sektörünün doğal tekel yapısının değişmesine yol açmaktadır. Sektörde gerçekleştirilen özelleştirme uygulamaları, özel tekel ortaya çıkarma riskini beraberinde getirmektedir. Fakat tüketicilerin tekel tarafından sunulan hizmetleri ikame eden ürünleri tercih etmeye başlaması, tekelci kuruluşa hizmet etkinliğini artırmak için disiplin ve motivasyon sağlayabilmektedir. Birden çok firma tarafından sunulan mobil telefon hizmetlerinin sabit telefon hizmetlerini ikame etmesi “ikame ürünlere dayalı rekabet modelini” ortaya çıkarmaktadır. 2000’li yılların başından itibaren tüm dünyada mobil abone sayısı, sabit abone sayısını geçmiş ve mobil trafik hacmi artış kaydederken, sabit trafik hacmi azalmıştır. Bu gelişmeler ışığında, son yıllarda elektronik haberleşme sektöründeki sabit-mobil ikamesinin ele alındığı çalışmalar giderek yaygınlık kazanmaktadır.  Bu projede Türkiye’de elektronik haberleşme sektöründe sabit-mobil ikamesinin varlığı saha çalışmasına dayalı olarak ampirik olarak test edilecektir. Proje önerisinde iktisat literatüründe elektronik haberleşme sektöründe sabit-mobil ikamesine ilişkin sınırlı sayıda çalışmanın bulunduğu ve bu konuda Türkiye’ye özgü herhangi bir çalışmanın özellikle bir saha çalışmasının olmadığı belirtilmiştir. Ancak Bilgi Teknolojileri ve İletişim Kurumu Sektörel Rekabet Dairesi Başkanlığı tarafından bu proje önerisine benzer bir çalışma Türkiye genelinde saha araştırması ile birlikte 2012 yılında yapılmış ve Kasım 2013’te bu çalışma rapor olarak sunulmuştur. Bu çalışmaya ise bu proje önerisinde atıfta bulunulmamıştır. Bu proje önerisinin mevcut olan çalışmadan nasıl farklılaştığı, ne gibi eksiklikleri gidereceği ve nasıl yenilikler getireceği  belirtilmemiştir. Bu gerekçeden hareketle proje önerisinin belirtilen özgün değerinin ortaya çıkmayacağı anlaşılmaktadır. Ayrıca, öneride ortaya konulan özgün değerlerin neden bir özgün değer taşıdığı literatürden hareketle ortaya konulmamıştır. Örneğin; önerinin “Bu proje uluslararası literatüre ampirik bir katkı sağlamayı hedeflemektedir.” ifadesi ile özgün bir değer taşıdığı belirtilmektedir. Ancak; bu çalışma ile uluslararası literatüre nasıl bir katkı yapılacağı tartışılmamıştır. "	1,60
"Proje, uluslararası borsa endeksleri arasındaki korelasyonların yükselmesi ile aynı dönemde uluslararası doğrudan yabancı yatırım akışlarında görülen artış arasındaki bağlantıyı araştırmayı hedeflemektedir. Bu amaca yönelik olarak dinamik stokastik bir (makroekonomik) genel denge modeli geliştirilecektir. Geliştirilecek bu modelin özgün tarafının uluslararası şirketleri modelleyen ilk çok uluslu stokastik varlık fiyatlandırma modeli olacağı belirtilmektedir. Projenin ampirik tarafında ABD ve ""Avrupa Ekonomik Topluluğu"" arasındaki doğrudan yabancı yatırım akışlarına odaklanılması planlanmaktadır. Türkiye'nin de bu çerçevede kapsama gireceği belirtilmektedir. Yapılacak teorik modelleme bazlı ampirik çalışmanın, çeşitli maliye politikalarının (örneğin kurumlar vergisi değişikliklerinin) çok uluslu şirketlerin doğrudan yabancı yatırım kararlarını etkilemek için nasıl kullanılabileceğini anlamaya yönelik politika önerileri geliştirme bakımından da yararlı olacağı belirtilmektedir. Projenin özgün değer potansiyelinin olduğu değerlendirilmiştir.İlk olarak, önerilen projede ampirik katkı olarak sunulan küresel borsa korelasyonlarının değişen eğilim ve kırılma zaman aralıklarına göre hesaplanacağı belirtilmekle beraber hangi yöntem, yaklaşım veya tekniğin kullanılacağı açıkça ifade edilmemiştir. Bu açıdan, öneride amaçlanan ampirik katkının özgün değeri kısıtlı olmaktadır. Diğer bir ifadeyle, borsalar arasındaki korelasyonların korelasyon matrisleriyle ölçülmesi özgün değer olarak değerlendirilmemektedir. İkinci olarak, yöntem kısmında modele ilişkin yapılan açıklamalarda DSGE modelinin kalibrasyon, analiz ve çözümleme aşamalarında kullanılacak eşitlikler yer almamaktadır. Ayrıca Risk Yönetim Tablosu’nda modelle ilgili sorunlar kısmında literatürdeki basitleştirici varsayımlar açısından yararlanılacağı belirtilmektedir. Bu anlamda çalışmanın teorik katkısı da sınırlı kalacaktır. Araştırmacı çok güçlü bir varsayımda bulunmaktadır: doğrudan yabancı yatırımla gelen firmanın hisseleri geldiği ülkenin borsasında işlem görecektir. Bu varsayıma uymayan birçok örnek bulunmaktadır. Proje önerisinin son aşamasında ifade edilen maliye politikaları ve doğrudan yabancı yatırım kararları arasındaki ilişkiyi ele alan zengin literatür dikkate alındığında; bu ilişkinin hisse senedi piyasaları arasındaki korelasyonu içerecek şekilde genişletilmesinin ilgili literatüre katkısının ne olacağı açıklanmamıştır. Bütün bu hususlar önerinin özgün değerini önemli ölçüde sınırlandırmaktadır. "	3,25
"Önerilen projenin temel amacı, Türkiye için hem ulusal hem bölgesel ölçekte finansal gelişme ve iktisadi büyüme arasında doğrusal olmayan bir ilişkinin olup olmadığını, diğer bir ifadeyle zaman içinde finansal gelişme ve iktisadi büyüme ilişkisinin değişip değişmediğini tespit etmektir.Literatürde finansal gelişme ve iktisadi büyüme ilişkisini doğrusal olmayan modeller çerçevesinde ele alan çalışmaların genellikle ülkeler arası analizlere yöneldiği gözlenmektedir. Ancak ülkeler arası analizlerde modele dahil edilemeyen ülke-spesifik etkiler zaman zaman bulguların geçerliliğini gölgelemektedir. Bu nedenle özellikle Türkiye gibi bölgesel farklılıklara sahip, yüksek enflasyon dönemleri yaşamış, hızla gelişen, dış ticaret açılma çabaları yüksek olan bir ülke için bu konunun analizi büyük önem taşımaktadır. Çalışmanın ikinci bölümünde yapılan bölgesel düzeyde analiz ise konunun mikro ölçekte değerlendirilmesine olanak sağlayacaktır. Aynı zamanda bu alanda Chen, Wu ve Wen  (2013) çalışmasının dışında bölgesel düzeyde analizlerin olmaması ve Türkiye gibi bölgesel farklılıkların çarpıcı olduğu bir ülkenin analiz sonuçlarının mevcut yazına önemli bir katkı sağlaması beklenmektedir.Proje önerisinde Türkiye geneli ve İBBS-2 düzeyinde bölgeler için finansal gelişme ve ekonomik büyüme arasındaki ilişki ele alınmaktadır. Türkiye üzerine yapılan diğer çalışmalardan farklı olarak bu projede finansal gelişme ve büyüme arasındaki ilişkinin doğrusal olmadığı varsayılarak eşik regresyon tekniği kullanılmaktadır. Finansal gelişme ve ekonomik büyüme arasındaki ilişkinin doğrusal olmayabileceği ile ilgili geniş bir literatür bulunduğundan, çalışmanın bu literatürü takip ederek, ekonomik büyüme ve finansal gelişme ilişkisini farklı bir boyutta ele alması önemlidir ve çalışmanın özgün değerine katkıda bulunmaktadır. Literatürdeki çalışmaların daha çok finansal gelişme ve iktisadi büyüme arasındaki ilişkiyi etkileyen dinamikleri doğrusal olmayan ilişkiyi göz önüne alarak incelemesi ve sürekli iktisadi büyüme üzerinde finansal gelişmenin hem aynı yönlü ilişki göstermesi sonucunun doğruluğunun veya yanlışlığının sorgulanacak olması çalışmanın özgün değeridir. Bu çalışma ele alınacak değişkenlerden biri olan fiziki, beşeri ve sosyal sermaye değişkenlerinin ilk defa ele alınması ve bir eşik değerin belirlenmesi ve literatüre yeni bir bilgi sunabilme amacı gütmesi de önerinin özgün değerini arttırmaktadır.Özgün değeri kısıtlayan unsurlardan birisi, finansal gelişmeyi belirleyen dinamiklerin hangi kanallar aracılığıyla büyümeyi etkilediğine dair Türkiye’de yapılmış çalışmaların var olmasına rağmen, Konu, Kapsam ve Literatür Özeti bölümünde bu çalışmalara yer verilmemiş olmasıdır. İkincisi, literatürde finansal gelişme ekonomik büyüme ilişkisini doğrusal olmayan dinamikleri dikkate alan çalışmalar olmasına rağmen literatür analizinde bunlara da yer verilmemiş olmasıdır. Türkiye’deki finansal gelişme, ekonomik büyüme, ticaret dengesi ilişkilerini doğrusal olmayan modeller kapsamında inceleyen güncel akademik çalışmalar mevcuttur. Örneğin;Trade Openness, Financial Development and Economic Growth in Turkey: Linear and Nonlinear Causality Analysis, Muhsin Kar, Şaban Nazlıoğlu, Hüseyin Ağır, BDDK Bankacılık ve Finansal Piyasalar Cilt: 8, Sayı: 1, 2014Nonlinear Dynamics of Financial Development on Trade Balance, Muhammet Belen, International Journal of Economics and Finance; Vol. 8, No. 5; 2016 ISSN 1916-971X E-ISSN 1916-9728 Published by Canadian Center of Science and Education.Three Essays on the Non-Linear Dynamics of the Finance-Growth Nexus, Thesis submitted for the degree of Doctor of Philosophy at the University of Leicester, 2015.Ağır, Peker ve Kar, 1999. Finansal Gelişmenin Belirleyicileri Üzerine Bir Değerlendirme: Literatür Taraması, BDDK, Bankacılık ve Finansal Piyasalar,3,2: 31-49.Özgün değeri kısıtlayan üçüncü ve önemli unsur, proje önerisinde ekonomik büyüme literatürünün yeterince ele alınmamış olmasıdır. Finansal gelişmenin ekonomik büyüme üzerindeki etkisi içsel büyüme teorileri çerçevesinde açıklanmasına rağmen öneri içsel büyüme teorileri kapsamında bir tartışma yapmamaktadır. "	3,00
"Önerilen proje, Türkiye'deki 16 imalat sanayi ve 14 hizmetler sektörüne ilişkin sektörel brüt ve katma değer bileşenlerinin oluşturulmasını hedeflemekte ve bu veriler yardımıyla toplam faktör verimliliği ve istihdama olan katkılarını analiz etmek ve gelecek 10 yıla ait simülasyon yapmayı hedeflemektedir.Küreselleşen dünyada giderek gelişen küresel ticaretin beraberinde getirdiği küresel değer zinciri ve Sanayi 4.0 yaklaşımı; Türkiye Ekonomisinin büyüme hedeflerini yakalayabilmesi noktasında temel rol üstleneceği düşünülmektedir. Bu bağlamda, önerilen projenin Türkiye üzerine çalışan araştırmacılar ve Türk politika belirleyicilerine sağlayacağı bilgi açısından özgün değer taşımaktadır. Proje önerisi (kısmi olarak) hem toplam hem de sektörel düzeyde bu kapsayıcılıkta Türkiye açısından detaylı bir ayrıştırmanın henüz yapılmadığını ve araştırmacıların ve politika yapıcıların hizmetine sunulmadığını belirtmektedir. Ayrıca, bu yeni hesaplanmış veriler kullanılarak yapılacak ekonometrik analizler sonucunda elde edilecek (daha nitelikli) sonuçların sektörlerin kârlılık ve verimlilik gibi performanslarının çok daha gerçeğe uygun anlaşılabileceğini iddia etmektedir. Proje önerisine göre bu verilerek kullanılarak her bir sektörün ulusal ekonomi içindeki yeri, önemi veya katkısının çok daha doğru olarak görülebileceğini belirtmektedirler. Dolayısıyla, proje önerisine göre, bu veriler ve analiz sonuçları kamunun iktisat ya da ticaret politikalarını biçimlendirirken çok daha etkin ve faydalı kararlar vermesine katkı yapacak ve özellikle sanayii ve ticaret teşvik politikaları geliştirmede önemli bir çerçeve oluşturacaktır. Proje sahipleri bu verilerin kullanılması ile sektörel teşvik politikalarının çok daha etkin ve optimal sonuçlar üreteceğini düşündüklerini belirtmektedir. Ancak özgün değerin net bir şekilde ortaya koyulabilmesi adına kullanılması planlanan veri tabanlarının mevcut literatürde kullanılan verilerden ne gibi üstünlüğünün olduğuna dair bilgilerin konu, kapsam ve literatür özeti kısmında belirtilmemiş olması özgün değeri kısıtlamaktadır. Ayrıca projenin konusu, yürütücünün daha önce sunmuş olduğu bildiri çerçevesinde yayın süreci devam etmekte olan bir çalışmanın (The Effectiveness of Investment Incentives in the Turkish Manufacturing Industry) modelini referans almakta; dolayısıyla ilgili modelin değişkenleri farklılaştırılarak Türkiye ekonomisine yönelik bir sorunun analizine katkı sağlamayı amaçlıyor olması özgün değeri kısıtlayan bir diğer unsurdur. Bunlarınyanı sıra yönteme ilişkin kısıtların belirlenen amaca ulaşılabileceği konusunda oluşturduğu soru işaretleri de önerinin özgün değerini sınırlandırmaktadır."	2,60
"Projenin amacı sanayiden hizmetlere doğru gerçekleşen yapısal değişimin nedenlerini ve ekonomik etkilerini analiz etmektir. Proje sorunsalı dört temel eksende incelemeyi hedeflemektedir: yapısal değişimin belirleyicileri, yapısal değişimin ekonomik büyümeye etkileri, hizmetler sektörünün kendi içindeki yapısal değişim ve etkileri, hizmetler sektörü ile sanayi sektörü arasındaki etkileşim. Buna ek olarak sanayiden hizmetlere doğru gerçekleşen yapısal değişimin nedeni ve büyüme etkileri dünya ekonomisi ve Türkiye ölçeğinde analiz edilirken, hizmetler alt sektörleri bazındaki yapısal değişimin Türkiye örneğinde araştırılması hedeflenmektedir. Proje bu hedefleri gerçekleştirmek için çok farklı ekonometrik modeller ve VAR analizi gibi niceliksel metotlar kullanılmasını önermektedir. Önerilen proje birden fazla özgün katkı hedeflediğini iddia etmektedir. Birincisi, proje alanyazından farklılaşarak “hizmetler sektörü lehine gözlenen yapısal değişimi ekonomik gelişmenin doğal bir sonucu olarak gören genel kabulün” aksine söz konusu değişimin farklı nedenlerle ortaya çıkabileceği varsayımından hareketle sorgulayacağını iddia etmektedir. İkincisi, öneri hizmetler sektöründeki artışın gelişmiş ülkelerde ve gelişmekte olan ülkelerde farklı nedenlerden kaynaklanabileceğini ve bunu sınayacağını iddia etmektedir. Öneri sahibine göre bu sınamayı gerçekleştiren bir çalışma bulunmamaktadır. Üçüncüsü, hizmetlerin kendi içinde geçirdiği yapısal değişim ve bunun olası büyüme etkilerini de analiz edecek olan projenin daha önce ele alınmadığını iddia etmektedir. Dördüncüsü, hangi hizmet alt-sektörlerinin büyüme etkisinin daha fazla olduğunun da bu proje kapsamında ilk kez araştırılacağı iddia edilmektedir. Beşincisi, önerilen proje hizmetlerin sanayi için ikame mi yoksa tamamlayıcı mı olduğunu etkileşim modelleri ile ampirik olarak analiz eden ilk çalışma olacaktır. Altıncısı, öneriye göre Türkiye’nin hizmetler sektörü için toplam faktör verimliliği analizi daha önce hiç yapılmamıştır. Hizmet sektörü yakın zamanda ortaya çıkmış bir sektör değildir. Ayrıca sektörün payının GSYH içinde giderek artıyor olması herkes için bir vak’adır. Dolayısıyla projede listelenen çok sayıdaki “ilk katkı” vurgusu literatürden hareketle ortaya konulmuş bir tespit değildir. Ayrıca tahmin edilecek modeller literatürde var olan modellere herhangi bir eleştiri veya katkı getirmemekte ve onların benzeri olma özelliği taşımaktadır. Bunun yanı sıra, önerinin amaç fonksiyonunu açıklayacak araştırmacı tarafından türetilmiş denklemler tartışmalıdır. Örneğin; 1 numaralı denklemin hangi teorik modle dayandırılarak elde edildiğine ilişkin herhangi bir açıklama yoktur. Dahası Üç Sektör Kuramının (Fisher, 1935; Clark, 1940 ve Fourastie, 1949) temelini referans alan bu çalışma, tarımdan sanayiye, sanayiden hizmetlere doğru gerçekleşen evrimleşmeye ilişkin temelde Clark hipotezini esas alan genelleştirilmiş sistematiği ortaya koymakla birlikte, Üç Sektör Kuramı üzerinden yapısal dönüşüm konusunun uygulamalı literatürde yaygın bir şekilde Kaldor-Verdoorn yasası üzerinden de işlendiği bilinmektedir. Bu yönüyle önerinin model spesifikasyonu açısından ortaya çıkan eksikliği literatüre yapılacak katkıyı sınırlamakta ve özgün değeri düşürmektedir. Ayrıca Üç Sektör Teorisi açısından yapısal dönüşüm olgusu tarihsel ve sosyoekonomik birçok değişkeni içinde barındıran bir süreçtir. Bu olguyu sınırlı bir model üzerinden tahmin etmeye çalışmak oldukça sınırlı bir özgün değer ortaya koymaktadır. Tüm bunların ötesinde, bir projenin çok fazla sayıda araştırma konusu olması ve bu nedenle birbirinden tamamen farklı ekonometrik modelleri ve birbiriyle ilintisiz niceliksel analiz yöntemleri kullanmasının projenin değerini düşürdüğü değerlendirilmektedir. "	1,40
Proje, TÜIK, YÖK ve benzeri kuruluşlarda bulunan veriyi derleyerek il ve bölge düzeyinde rekabetçilik endeksi hesaplamayı hedeflemektedir. Endeksleme çalışmaları hem yurtdışında hem de Türkiye'de daha önce yapılmıştır. Bu çalışmanın yeniliği çalışmanın daha yakın bir tarih için yapılacak olmasıdır. Endeks hesaplamalarında mevcut yöntemler kullanılacağı belirtilmiş, kuramsal ya da yöntemsel bir geliştirme önerilmemiştir. Bu sebeple yazına katkı bakımından projenin özgün değeri kısıtlıdır.Proje, Dünya Ekonomik Forumu tarafından her yıl düzenli olarak hazırlanan Küresel Rekabet Edilebilirlik Endeksinde kullanılan yöntem temel alınarak hazırlanmıştır. Daha önceki çalışmalardan farklı olarak bu projede daha fazla yerel değişkenin ekleneceği belirtilmiş, ancak bunların neler olacağı veya hangi gerekçe ile seçildiklerine ilişkin herhangi bir açıklama yapılmamıştır. Geliştirilmeye çalışılan endeksleme sisteminin eksiklikler barındırmakla birlikte hem uluslararası hem de ulusal düzeyde kurumlar (Kalkınma Bakanlığı ve TÜİK) tarafından da üretildiği görülmektedir. Bu proje ile üretilecek endeks değerlerinin ancak proje gözlem dönemi için üretileceği, bu endeksleme sisteminin bir kurum tarafından benimsenmediği takdirde sürdürülebilir olmayacağı düşünülmektedir.Diğer yandan rekabet üstünlüğüne ilişkin stratejik yönetim literatürü oldukça sınırlı bir şekilde irdelenmiş, tartışmalara yer verilmemiş ve Porter'ın Elmas modeli üzerindeki tartışmalar sınırlı şekilde anlatılmıştır. Bu modelin yapılan çalışmalarda her zaman birebir geçerli olmadığının bazı ülke çalışmalarında ortaya çıktığından bahsedilmiş, ancak gelişmekte olan bir ülke olarak Türkiye bağlamı açısından bu modellerin geçerliliği sorgulanmamıştır. Türkiye'de bu konuda yapılan çalışmalarda sadece bazı unsurların geçerli olduğu bazılarının farklı örneklemlerde geçerli olmadığı belirtilmiş, ancak bu modelin Türkiye açısından da geçerli olduğu savından hareket edilmiştir. Yukarıda belirtilen hususlar göz önünde bulundurulduğunda projenin özgün değerinin yetersiz olduğu düşünülmektedir.	1,00
Çalışmanın yöntemsel olarak özgün ve yenilikçi olduğu düşünülmektedir. Ancak, daha önce kullanılmış modeller tarafından cevaplanamamış sorulardan hangilerinin bu entegre model tarafından cevaplanabileceği daha belirgin şekilde açıklanmalıdır. Ayrıca, önerilen projenin temel katkısını oluşturan entegre modelin, literatürdeki ayrık seçim teorisine dayalı davranışsal modellerle hesaplanabilir genel denge modelini entegre eden benzer çalışmalardan farklı yönlerinin neler olduğunun yeterince açıklanamadığı ya da belirgin hale getirilemediği değerlendirilmektedir. 	4,00
Proje önerisinde iki hedef belirlenmiştir. Birinci hedef çok sayıda gelişmiş ve gelişmekte olan ülke verisi kullanılarak TÜFE'yi oluşturan alt mal gruplarına ait fiyatlar arasındaki etkileşimin ölçülmesidir. İkinci hedef ise elde edilen bağlanmışlık ilişkilerinin ülkeler arasında nasıl farklılık gösterdiği, bu farklılıkların ülke ekonomilerinin özellikleri (ortalama enflasyon oranı, yonun oynaklığı, para ve maliye politikalarının etkinliği, ortalama gelir düzeyi, gelir dağılımındaki eşitsizlik, tasarruf oranı ve demografik faktörler gibi değişkenlerle) ile ilişkilerinin araştırılmasıdır. Bu amaçlar dikkate alındığında proje önerisinin özgün değerinin bulunduğu görülmektedir. Ancak ikinci hedefe yönelik olarak kavramsal ve yöntemsel eksiklik ve belirsizlikler özgün değeri kısmen sınırlandırmaktadır.	3,40
Projede amaç ekonomide yapılan düzenlemelerin hisse senetleri fiyatları tarafından içerilip içerilmediğinin piyasa etkinliği çerçevesinde analizini yapmaktır. Bunun için kullanılacağı öngörülen veriler yardımıyla,  düzenlemelerin firma ve endüstrilere göre finansal performans göstergeleri üzerindeki etkileri de incelenmiş olacaktır. Bu çerçevede projeyle sıfır maliyetli uzun-kısa pozisyon stratejisine göre yatırımcıların risk-ayarlı bir getiri sağlayıp sağlamadığı da ortaya konulacaktır. Böylece düzenlemelerden kaynaklanan riskin piyasa tarafından sistematik olarak fiyatlanan bir risk faktörü olup olmadığı da görülecektir. Bu açıklamalara göre proje özgün değer taşımaktadır. Öte yandan, düzenlemelerin toplam etkisini sınayabilecek kuramsal bir savın olmaması önerinin özgün değerini bir miktar azaltmaktadır. 	4,25
"“İmalat sanayi büyümenin itici gücüdür” önermelerinin GÜ, GOÜ ve YPE için incelenmesi planlanırken uluslararası ticaret açıklığı ve finansal bütünleşme, küresel katma değer zincirlerine eklemlenme derecesi ve reel döviz kuru gibi değişkenlerin de kontrol değişkeni olarak kullanılması düşünülmektedir. Bu bölümde sanayisizleşmenin (içsel) dönüm noktalarının (eşiklerinin) zamana ve ülke gruplarına göre incelenmesi de hedeflenmektedir. İkinci bölümde, tüm İmalat Sanayi alt sektörlerinin en az iki basamak (ISIC, NACE ve SITC) sınıflandırılması ile elde edilen veriler kullanılarak çalışmanın tekrar edilmesi ve böylece sanayisizleşmenin imalat sanayi alt sektörlerinde özdeş olup olmadığının tespit edilmesi planlanmaktadır.Bu çalışma, toplulaştırılmış ve imalat sanayi alt sektörleri verilerini kullanarak, sanayileşme sürecini incelemekte; sektörlerin teknoloji yoğunluğu ve küresel katma değer zincirlerine eklemlenme derecesi gibi yurtiçi ve küresel likidite/finansman koşullarını da içine alan dışsal değişkenlerden hareketle modelleme temelli bir araştırma hedefine odaklanmaktadır. Ancak, sanayileşme/sanayisizleşme tarihsel olguya dayalı dinamikler ve birçok sosyo-kültürel değişkenlerin etkisi altında incelenebilir. Bu yönüyle, metodolojik çerçevenin Kaldor-Rodrik modeliyle sınırlandırılması yeterli olmayıp, özellikle sanayisizleşmenin temel dinamiklerini oluşturan toplumsal ve kurumsal faktörlerin dahil edildiği teorik alt yapısı olan bir modelden hareket edilmesi gerektirmektedir. Ayrıca, gelişmiş ülke dinamikleriyle gelişmekte olan ülke dinamiklerini özdeş kabul etmek proje önerisinin özgün değerini kısıtlayıcı bir unsurdur. Bunlara ilaveten, proje önerisi daha önce geliştirilmiş kavram ve uygulama yöntemlerinin tekrarlanmasından ibaret gözükmektedir, metodolojik ve kuramsal çerçeve literatürle sınırlıdır ve bu unsurlar da özgün değeri kısıtlamaktadır."	2,00
Proje önerisindeki anket çalışması, TÜİK Zaman Kullanım Anketi verisinden elde edilemeyen ve bu nedenle bakım hizmetlerinin eksik değerlendirilmesine neden olan faaliyetlere -denetim ve ikincil faaliyetlere- ilişkin sorular içermesi açısından özgün değere sahiptir. Ancak, özgün değerini sınırlayan birtakım hususlar tespit edilmiştir: Teorik modelin ve ampirik kestirimin proje önerisinde yer almaması bir eksikliktir.Çalışmanın kapsamı “0-6 yaş arası çocuk sahibi çalışmayan kadınlar” ve “hane içinde yaşlı, hasta ve engelli bakımı yapan çalışmayan kadınlar”, kontrol grubu olarak da “0-6 yaş grubunda çocuğu olan ve/veya yaşlı, hasta ve engelli bakımı yapan çalışan kadınlar” olarak belirlenmiştir. Buradaki zımni varsayım daha büyük yaştaki çocukların annelerinin çalışması bağlamında bir etkide bulunmadıkları yönündedir. Ancak bu varsayımı destekler kanıt sunulmamaktadır.Toplanacak olan verinin ne ölçüde proje önerisinde hedeflenen bazı amaçlara hizmet edeceği soru işaretidir. Örneğin, proje önerisinde “kadın istihdamının ücret esnekliğini ve formel bakım hizmeti kullanımının bakım hizmetleri fiyat esnekliğini tahmin etmek” amaçlanmaktadır. Toplanacak olan verinin bu iki esnekliği ölçmede nasıl kullanılacağı açık değildir. Örneğin, ücret esnekliğinden bahsedildiği zaman, ücret ve çalışılan saat arasındaki ilişki anlaşılmaktadır ki bu ilişkinin tek bir kesit veriden hesaplanması mümkün görünmemektedir. “İşgücü piyasasına katılamayan kadınların işgücü piyasasında kendilerine sunulacak hangi çalışma koşulları altında bakım hizmetini dışarıdan sağlama yoluna gideceklerini tespit etmek” amacının da dilek listesine dönüşme riski vardır. Aynı risk “işgücü piyasasına katılamayan kadınların bakım hizmetlerini dışarıdan hangi koşullarda sağlamaları durumunda işgücü piyasasına girmeyi isteyeceklerini tespit etmek” amacı için de geçerli olabilecektir. 	3,00
Proje önerisinde 43 ülkeye ait Dünya Girdi-Çıktı tabloları kullanılarak 2000-2014 dönemi için küresel üretim metriklerinin hem sektör hem de ülke bazlı olarak üretilmesi ve imalat sanayi ile hizmetler ticaretine ilişkin katma değer esaslı metriklerin ekonomik büyüme üzerindeki etkilerinin ayrı ayrı incelenmesi planlanmaktadır.Öncelikle, projenin “katma değer temelli ticaret verisi ile oluşturulan küresel üretim paylaşım metriklerinin” ekonomik büyüme ile ilişkisini incelemesi alan yazına bir katkı niteliğindedir. Daha önce çok sayıda çalışma ampirik ekonomik büyüme modellerinde dış ticaretin katkısını incelemiştir. Bu çalışmalar iki ana grupta toplanabilir: ekonomilerin uzun dönemli gelişmişlik farklarının belirleyicilerini açıklamayı amaç edinen çalışmalar ve esas özellikleri benzer olan ülkelerin ekonomilerinin gelirlerinin birbirine yakınsayıp yakınsamadığını araştıran çalışmalar. Bu proje önerisi ikinci grupta yer almaktadır. Daha önceki çalışmalar toplulaştırılmış ticaret verilerinin (toplam ihracat/GSYİH, toplam ticaret/ GSYİH) gelir yakınması üzerindeki etkisini test ederken bu çalışma katma değer temelli ticaret verisi ile oluşturulan küresel üretim paylaşım metriklerinin gelir yakınsaması üzerindeki etkisini inceleyeceği için alan yazına katkı yapabilme potansiyeline sahiptir. Projenin gelir yakınsaması çalışmasında imalat sanayi yanında hizmetler sektörünün katkısını da incelemesi bir karşılaştırma olanağı verdiği için bir özgün değer olarak ayrıca değerlendirilebilir. Giderek artan hizmet ticaretinin gelir yakınsaması içindeki rolünün tespiti özel anlam taşımaktadır. Makro ticaret verileri ile yapılan çalışmalar bu detay ile ilgili bilgi verememektedir. Ayrıca, 43 ülkenin 2000-2014 döneminin sektör dizeyinde katma değer temelli ticareti temsil eden küresel üretim paylaşım metriklerinin hesaplanması ve paylaşılması bir katkı olarak değerlendirilebilir. Ancak,  küresel dış ticaret olgusu veri iken, katma değer temelli ticaretin ekonomik büyüme üzerindeki etkisinin bir hipotez çerçevesinde tanımlanamaması bir eksiklik olarak değerlendirilmektedir. Dünya Girdi-Çıktı Veri Tabanı (WIOD) kullanılarak küresel katma değer metriklerinin oluşturulacağı ifade edilmektedir. Halbuki OECD-WTO ortak girişimi olan Trade in Value Added (TİVA-2016) veri tabanı daha geniş bir veri tabanı olup AB 7. çerçeve projesi olan dünya girdi-çıktı tabloları (WIOD) yanı sıra Birleşik Devletler Uluslararası Ticaret komisyonu (US ITC) araştırmacılarının çalışmalarından ve Japonya Dış Ticaret Organizasyonunun Gelişen Ekonomiler Enstitüsünün (IDE-JETRO) araştırmacılarının çalışmalarından derlenmiştir. Daha önemlisi bu veri tabanlarında doğrudan katma değer ticareti verileri yer almaktadır. Bu durumda önerilen proje ile yeniden bir veriseti oluşturulmasının ne gibi bir avantajı olduğu öneride net olarak ortaya konulmamıştır. İkincisi, önerilen projede Wang, Wei ve Zhu (2013) yöntemi ile katma değer temelli ticaretin yani küresel üretim paylaşımının 40 ülke 35 sektör ve 1995 – 2011 dönemi için zaten hesaplanmış olması projenin özgün değerini kısıtlamaktadır. Dolayısıyla, 2000-2014 dönemi böyle bir küresel üretim paylaşımının ortaya konulması katma değer zincirlerinin belirlenmesi bakımından ne derece yeterli olduğu tartışılmalıdır. Ticarete dayalı katma değerin ekonomik büyüme üzerindeki etkisinin Altomonte, Colantone ve Plaku (Does Value Added Trade Cause Growth?) tarafından ele alınmış olması özgün değeri ayrıca kısıtlayan bir diğer unsurdur. 	3,40
"Bu proje önerisi ile Türkiye’de karayollarında fiyatlandırmanın toplumsal kabul edilebilirliği araştırılacaktır. Öneri incelendiğinde; çalışmanın karayolları açısından en temel ayırım olan şehir içi yollar ve şehirler arası yollar ayrımını dikkate almadığı, her iki ""malın"" maliye teorisi açısından nasıl bir mal olarak tanımlandığı ayrımının göz ardı edildiği ve dolayısıyla bu tür bir temel eksikliğin, çalışmanın bilimsel özgün değerinin elde edilebilmesi açısından çok önemli bir eksiklik yarattığı değerlendirilmektedir.    Ayrıca, ankette çok sayıda soru bulunmaktadır. Örneğin, karayollarından geçiş ücreti alınmasının adil olup olmadığı, değilse neden adil olmadığı, alınan ücretin hangi amaçla kullanılmasının uygun olduğu, hangi tür araçların ücret ödemesi gerektiği sorulmaktadır. Bu sorular önemli sorular olmasına rağmen proje önerisinde bu sorulara verilen cevapların nasıl birleştirileceği ve formda bahsi geçen Toplumsal Kabul Edilebilirlik (TKE) modelinin nasıl kurulacağının eksik olmasının önerinin özgün değerini azalttığı düşünülmektedir.  Genel olarak değerlendirildiğinde; çalışmanın özgün katkısının büyük ölçüde ulusal literatür ile sınırlı kaldığı anlaşılmaktadır. Uluslararası literatür açısından öne çıkan özgün değerin; TKE'yi belirleyen faktörler kullanılarak fiyatlandırma politikalarının optimize edilmesinde KDS yaklaşımını kullanması ve buna dayalı bir yazılım geliştirme iddiası olduğunu söylemek mümkündür. Çalışmanın büyük ölçüde kaynakçada 7. sırada yer verilen -Gomez, J., Papanikolaou, A., And Vassallo J.M. 2016 ""Measuring Regional Differences In Users' Perceptions Towards Interurban Toll Roads."" Journal of Transport Geography, 54: 22-33.- çalışmasının yaklaşımına dayandığı, bu çalışmanın kabul edilirlik algısı ve ödeme arzusunun ölçülmesi için kullandığı logit ve tobit modelleri yerine uygun teknikler kullanırak geliştirilen KDS'ne dayalı bir yaklaşımın benimsendiği ifade edilmektedir. Ancak benimsenen bu yaklaşımın belirlenmesinin nedenleri gerekçelendirilmemiştir. Ayrıca literatürdeki çalışmaların genel olarak regresyona dayalı çalışmalar olduğu ifadesi ve projenin bu yönü itibariyle literatürdeki diğer çalışmalardan ayrıştığı iddiası tartışmalıdır."	2,75
Proje önerisi Türk aile işletme gruplarının sahip oldukları sosyal ağlar ve sosyal sermayenin Türkiye içi ve yurtdışında (gelişmekte olan ve gelişmiş ülkelerde) oluşturdukları uluslararası ortak girişim faaliyetleri üstünde etkisini incelerken, kurumsal yönetişim ve örgütsel öğrenmenin düzenleyici rolünü de göz önünde bulundurmayı amaçlamaktadır. Önceki panel raporunda belirtilen hususlarda bazı değişiklikler yapılmış olmakla birlikte önerilen projenin özgün değerini sınırlandıran bazı temel sorunların çözümlenmemiş olduğu görülmektedir. İlk olarak proje önerisi çok geniş bir yazına dayanmakta, farklı kuramsal çerçevelerde ödünç alınmış kavramlar kullanmaktadır. Bu nedenle mevcut haliyle öneride önceki panel raporunda da işaret edilmiş olan kavramsal/kuramsal karmaşa sorunu halen devam etmektedir. Bunun sonucunda proje önerisinin takibi ve anlaşılması çok zor olmaktadır. Durumsal aracılık gibi ilişkiler modelde yer almasa dahi halen hipotez sayısı çok fazladır ve hipotezler kolay anlaşılır biçime formüle edilmemiştir. Modelin daha yalın olması proje önerisinin daha anlaşılır olmasını sağlayacaktır.Revize proje önerisinde önceki panel raporunda belirtilmiş olan ve Türkiye bağlamında anlamlı analiz biriminin aile işletme grubu olduğu hususu dikkate alınmamış, bağlı şirket düzeyinde hipotezlere de yer verilmiştir. Bu iki bakımdan sorunludur. İlk olarak ortak girişimin bağlı şirketin değil de holdingin sermaye ortaklığı vasıtasıyla gerçekleşme olasılığının daha yüksek olduğu dikkate alınmamaktadır. Bu durumda bağlı şirketlerin katılacakları ortak girişimlerin sayısı sınırlı olacaktır. Bunun analiz için doğuracağı sorunlar gözardı edilmiştir. İkinci olarak holdinge bağlı bir şirket uluslararası ortak girişime katılsa bile buna ilişkin kararın Türk iş sisteminde aile işletme grubu düzeyinde alınacağı, bu bakımdan söz konusu girişimin bağlı şirketin özellikleri ile değil de işletme grubunun özellikleriyle ilişkili olacağı ilgili yazından hareketle söylenebilir. Bu nedenle bağlı şirket düzeyindeki hipotezler güçlü kavramsal dayanaktan yoksundur.Revize proje önerisinde yukarıdaki hususla alakalı değişikliklerin yapıldığı Proje Önerisi Değişiklik Bildirim Formunda belirtilmiştir. Bu formda hipotezlerin bağlı şirket düzeyinde kurulduğu söylenmekle birlikte öneride hala işletme grubu düzeyinde hipotezler bulunmaktadır. Ayrıca hipotezler genel olarak işletme grubu düzeyinde argümanlarla gerekçelendirilmektedir (örneğin hipotez 10 ve 11). Bu bakımdan da proje önerisinde kavramsal karmaşanın olduğu söylenebilir.  Revize önerinin yöntem kısmında halen “zaman uzanımlı elde edilen veriler panel analizi” ile analiz edilecek denmektedir. Ancak araştırmanın zaman boyutu konusunda halen doyurucu bir açıklama getirilememiştir. Araştırmada boylamsal bir veri seti mi kullanılacaktır yoksa zaman kesiti mi sorusu tam cevaplanmamıştır. Zira, ekte verilen anket soruları kesitsel veri kullanılacağı izlenimi vermektedir. Ancak, proje önerisinde boylamsal analizlerin yapılacağına dair açıklamalar da mevcuttur. Eğer boylamsal analizler gerçekleştirilecekse bağımsız değişkenlerin ve kontrol değişkenlerinin zaman içinde farklılaşan değerler alacağı, bunların bağımlı değişken olan UOG oluşturmadan önce ölçülmüş olmalarının gerekeceği aksi takdirde nedensellik ilişkilerine dair geçerli çıkarımların yapılamayacağı revize öneride hala dikkate alınmamıştır. Anketle toplanacak verilerle ancak anketin uygulandığı tarih itibariyle sosyal ağ yapısı özellikleri ölçülebilir.  Ancak önceki yıllarda gerçekleşmiş UOG’lerin öncülleri olarak söz konusu ağ yapısı ölçümleri kullanılamaz. Anket yardımıyla geçmişe yönelik sorular sorarak bu sorunu kaldırmak da mümkün olmayabilir. Şekil 1’de sunulan araştırma modelindeki tüm ilişkilere hipotezlerde yer verilmemiştir. Örneğin, modelde durumsal aracılığın söz konusu olduğu halen görülmekte ancak buna ilişkin hipotezler sunulmamaktadır. Bu tutarsızlığın model revize edilerek giderilmesi gerekmektedir. 	1,60
Proje önerisinde üç amaç bulunmaktadır: - İlk amaç teorik alt yapının oluşması olarak belirtilmiştir. Sektörel düzeyde verimliliğin rekabetçi piyasalar ile ilişkisinin Melitz modeliyle tespit edilmesi ve elde edilen bulguların Schumpeteryan yaratıcı yıkım analizi açısından değerlendirilmesi planlanmaktadır.  - İkinci amaç, Türkiye verileri kullanılarak, 2003-2014 dönemi için, sektörel düzeyde verimlilik hesaplarının yapılmasıdır. - Üçüncü amaç, sektörel düzeyde panel veri seti kullanılarak, toplam faktör verimliliğini belirleyen faktörlerin incelenmesidir. Birinci amaçla ilgili olarak, Melitz modelinin tüketim fonksiyonu varsayımı değiştirilerek, modelin Shumpeteryan yaratıcı yıkım teorisini analitik olarak sınanmasının nasıl mümkün olacağı ikna edici ve açık bir şekilde tartışılmamıştır. Bu modelin yaratıcı yıkım hipotezini sınamak için uygun bir çerçeve verip vermediği yeterince açıklanmamıştır. Ayrıca, yaratıcı yıkım hipotezinin modelde hangi denklem veya parametre ile sınanacağı belirtilmemiştir. Bu hususlar, proje önerisinin bu adımının özgün değer potansiyelini önemli ölçüde sınırlandırmaktadır. İkinci ve üçüncü amaçla ilgili olarak ise, ampirik olarak toplam faktör verimliliğinin firma seviyesinde hesap edileceği açıklanmış ve bir toplam faktör verimliliği formülü verilmiştir. Ancak Türkiye için daha önce yapılmış ampirik çalışmalar bulunmasına rağmen literatür taramasında bunlara yer verilmemesi, bu amaçlarla ilgili özgün değerin hangi açılardan olacağını belirsiz hale getirmiştir. Ayrıca, proje önerisinde sunulan teorik çerçeve ile önerilen ampirik uygulamalar arasındaki bağın yeterince açık bir şekilde kurulamadığı da görülmektedir. Projenin uygulama kısmında önce sektörel verimlilik düzeylerinin hesaplanacağı daha sonra da bu veriler kullanılarak verimliliği belirleyen faktörlerin tespit edileceği ifade edilmektedir. Fakat, bu ampirik çalışmaların Schumpeteryan yaratıcı yıkım hipotezi ile nasıl bir ilişkisinin olduğu ve bu hipotezin nasıl test edileceği belirtilmemiştir.Bütün bu hususlar dikkate alındığında, projenin özgün değerinin yeterli olmadığı sonucuna ulaşılmıştır.  	1,80
"Projede, geçişli olmayan kayıtsızlıklı tercihlere sahip bireylerin belirsizlik altındaki davranışlarını anlamak ve modellemek amaçlanmaktadır. Projenin ilk aşamasında geçişli olmayan kayıtsızlıklı tercihlere sahip bireylerin belirsizlik altındaki davranışlarını temsil edecek bir fayda fonksiyonu gösterimi elde edilmesi, ikinci aşamasında ise geçişli olmayan kayıtsızlıklı davranışlara gerçek hayattan örnekler sunarak, karar alma aşamalarının açıklanması öngörülmüştür. Proje önerisinin özgün değeri geçissiz olan kayıtsızlıkların belirsizlik altında anlaşılmasıdır. Öneride anlatıldığı üzere, en büyük yenilik, geçişsiz kayıtsızlık tercihlerinin belirsizlik altında çalışılması olacaktır. Böyle tercihleri belirsizlik altından temsil eden bir fayda fonksiyonu elde edilirse bunun teorik literatürde önemli bir katkısı olabilir. Proje başarıyla sonuçlandığında, rasyonel iktisat kuramı ile geçişli olmayan kayıtsızlıklı iktisat kuramının pozitif ve normatif kıyaslamalarının yapılması beklenmektedir. Ayrıca yarı-sıralamaların Scott-Suppes gösteriminin “Beklenen Fayda Teoremi”ne uygulanması proje önerisinde hedeflenmektedir. Bu uygulama ilk defa yapılacağı için literatüre katkı olabilecektir. Proje önerisinin özgün değerini kısıtlayan ilk unsur, hedeflenen sonucun yeterince açık şekilde ortaya konulmamış olmasıdır. Zira son derece teknik düzeyde bir katkı amaçlanmış olmakla beraber buna nasıl ulaşılacağı detaylı olarak tartışılmamıştır. Teknik olarak yapılması planlanan katkı daha önce yapılmadığı için bir özgünlük taşımaktadır. Özgün değeri kısıtlayan bir diğer unsur, geçişsiz kayıtsızlığa izin verebilecek fayda fonksiyonlarından bahsedilmemesi ve ispatlanacak teorem hakkında yeterince detaylı bilgi verilmemesidir. Bu tarz temsil fonksiyonlarının var olmama ihtimali de araştırmanın özgün değerini sınırlandırmaktadır.Son olarak, proje önerisinin kaleme alınmış hali yürütücünün çalışmayı planladığı alandaki terminolojiye tam olarak hâkim olmadığı izlenimi vermektedir. Örneğin; teori ve teorem kavramları metin içerisinde yanlış kullanılmaktadır. "	3,40
"Önerilen proje, kadınların siyasete katılım düzeylerini ve kadın seçmenlerin davranışının (siyasal eylem, siyasal ilgi, siyasal kampanya aktiviteleri, siyasal üyelik ve oy kullanma gibi) nedenlerini ve ilgili tüm değişkenlerin tek faktör ile ifade edilip edilemeyeceğini alanda görüşmeler yaparak belirlemeyi amaçlamaktadır. Projenin özgün değeri yetersiz bulunmuştur. Kadınların siyasete katılımı oldukça geniş ve zengin bir akademik araştırma alanıdır. Konu ile ilgili teorik ve ampirik araştırmalar hatta sadece bu konuda uzmanlaşmış akademik dergiler (Politics and Gender, Journal of Women, Women Politics and Policy vs..) varken, bunlardan neredeyse hiç yararlanılmamıştır. Ayrıca ana kaynaklara ulaşmak yerine sıklıkla başka ikincil kaynaklardan aktarmak suretiyle ilgili literatür irdelenmiştir. Literatür taraması mevcut çalışmaların ham bir özeti gibi durmaktadır. Öneride konuya ilişkin temel tartışmalar sunulmamıştır. Siyasal katılmayla ilgili mevcut kuramlar tek tek sayılmış ancak bunlardan hangisinin temel alınacağı açıkça belirtilmemiştir. Çalışmanın amacına bakıldığında siyasal katılmada sosyo-ekonomik faktörlerin önemli olduğu anlaşılmakta ancak bu açıkça ifade edilmemektedir. Katılımı açıklayan diğer yaklaşımların neden tercih edilmediği de yeterince açıklanmamıştır.  Örneğin kurumsalcı yaklaşıma göre içinde bulunulan kurumsal bağlam siyasal katılmayı etkilemektedir. Öneride neden bunun gibi alternatif yaklaşımların değil de sosyo-ekonomik faktörleri öne çıkaran yaklaşımların benimsendiği yeterince gerekçelendirilmemiştir.  Siyasal katılmanın tanımı yapılmamıştır. Kastedilen siyasal katılma biçimleri neleri kapsamaktadır? Oy kullanma, bir partiye üye olma, bir protesto eylemine katılma, vb. eylemlerden hangileri önerilen çalışmanın kapsamındadır? Katılımın tanımı yapılmadan öneride sunulan hipotezleri test etmek mümkün değildir.  Kadınların katılımını ele alırken feminist literatüre hiç değinilmemiş olması büyük bir eksikliktir. Feminist literatür bir yana kadınların siyasal katılımının düşüklüğüne yönelik eleştirilere de yer verilmemiştir. Kısaca, kadınların katılımının düşüklüğü sorunsallaştırılmamış sadece mevcut durumu etkileyen demografik faktörler incelenmek istenmiştir. Bu durum önerinin özgün değerini zayıflattığı gibi yöntemsel olarak da problemli bulunmuştur.  Önerinin konusu Türkiye'de kadın-erkek eşitsizliğinin düzeyi ve boyutlarının anlaşılması bakımından önemlidir; ancak proje tasarımında da verildiği üzere kadınların erkeklere nazaran siyasal katılımındaki farklılıklar anlaşılmaya çalışıldığı için bugüne kadar yapılmış olan geniş kapsamlı saha çalışmalarından sadece kadınlara ait verilerin çekilmesiyle dahi önerilen çalışmanın yapılması mümkündür.  Siyasal katılımla ilgili Türkiye'de yapılan çok sayıda çalışmada zaten nüfustaki kadın erkek oranı dikkate alınarak örneklem seçildiğinden hemen her çalışmada cinsiyetten kaynaklı farklılıklar ortaya konulmaktadır. Araştırmada önerilen yöntemler arası ilişki iyi kurgulanmamış ayrıca kullanılan araştırma teknikleri yeterince gerekçelendirilmemiştir. İş paketlerinin sıralamasında, kurgusunda ve ayrıca görev dağılımında önemli sorunlar bulunmaktadır.  "	1,80
Projede ev tahsisi problemlerindeki önem sıraları üzerine bir döngüsüzlük özelliği tanımlanacaktır. Başvuruda belirtildiği üzere bu özellik literatürde hâlihazırda bulunan Kesten (2006) döngüsüzlük özelliğine çok yakın olacaktır. Bu özellik altında üst döngü takas mekanizmasının aksiyomatik karakterizasyonu yapılacaktır. Diğer taraftan üst döngü takas mekanizmasının bu kısıt olmadan karakterizasyonu zaten yapılmıştır. Fakat projenin problemi olan hazır kiracılı ev tahsisi probleminde karakterizasyonu yapılmamıştır. Projenin ikinci kısmında ise ev piyasası probleminde çekirdek çözümünü değişken toplumlu piyasalar için yapılacaktır. Bu sonucun özgün değeri halihazırda karakterize edilmiş olan çekirdek çözümünü başka aksiyomlarla karakterize etmektir.Proje önerisi özgün değer taşımakla birlikte literatüre katkı net olarak ortaya konulmamıştır. İki bölümde de belirtilen çalışmalar literatürde belirtilen çalışmaların direkt bir uzantısı olacak aksiyomatik çalışmalardır. Bu bağlamda projenin çıktılarının literatüre katkısının sınırlı olacağı düşünülmektedir. Ayrıca önerilen projenin başarıyla sonuçlanması durumunda uygulamada ne tür katkılar sağlayacağı açıklanmamıştır. Son olarak, özgün değeri kısıtlayan bir diğer unsur birinci aksiyomatik sonucunu döngüsüzlük şartı altında yapılmasının öngörülmesidir. Proje önerisinde neden böyle bir şarta gerek duyulduğu açıklanmadığı için bu belirsizlik özgün değeri sınırlamaktadır.  	3,60
Proje önerisi, turizm alanında faaliyet gösteren portal ve bloglarda kullanıcıların oluşturduğu düz metin halindeki büyük verileri, metin madenciliği teknikleri ile analiz ederek turistlerin davranışı, talepleri, beklentileri ve memnuniyetleri ile ilgili tahmin modelleri üretmeyi amaçlamaktadır.Proje önerisinin, pazarlama kuramına ve mevcut bilgi birikimine ciddi bir katkıda bulunması beklenmemektedir. Daha ziyade uygulama açısından ve özellikle turizm işletmeleri ve destinasyon yöneticileri tarafından kullanılabilecek operasyonel içerikli, yol gösterici bilgiler üretilebilecektir. Ancak, proje içeriğinde elde edilecek çıktılarla ilgili somut ve açık nitelikte bilgi sunulmadığı için projenin özgün değerinin uygulamaya dönük niteliği de sağlıklı değerlendirilememektedir. Özellikle turizm sektöründe pek çok işletmenin bu tür verilere ulaşarak benzer analizler yaptıkları bilindiğinden, proje önerisinin öngörülen çıktılarının, sözü edilen analizlerden farklılaşan özgün nitelikleri tam olarak anlaşılamamaktadır.Ayrıca, metin madenciliğinde yaygın olarak kullanılan terim-doküman (veya doküman-terim) matrisinin elde edilmesi ile ilgili bir bilgi sunulmadığı için proje öneri metninde örnek olarak verilen tablolardan farklı sonuçlar elde edilebileceği ve esasen bu tabloların anlamlı sonuç verecek analizlerde kullanılmasının zor olduğu değerlendirilmektedir.Son olarak, proje yürütücüsünün 2013 yılında Akademik Bilişim Kongresinde sunmuş olduğu bildiri ile proje önerisinde “Metin Madenciliği” alt başlığı içerisinde yer alan cümlelerin büyük oranda aynı olması projenin özgünlüğünü sorgulanır hale getirmektedir.	1,00
Önerilen proje, doktorların kamuoyu gözünde algılanan imajı, bireylerin sağlık okuryazarlık düzeyleri, sosyal-demografik özellikleri ve hasta memnuniyet düzeylerini ölçmeyi amaçlayan geniş örneklemli bir anket çalışmasına dayanmaktadır. Algılanan doktor imajı, sağlık okuryazarlığı ve hasta memnuniyeti konularında ankete dayalı saha verisi toplanmasına bağlı olarak sınırlı bir orijinallik içerse de diğer tüm yönleri itibariyle özgünlüğü kısıtlı görülmektedir.Öncelikle, sağlık okur-yazarlığı hem dünyada hem ülkemizde, bağımsız araştırmacılar, akademisyenler ve devlet kurumları tarafından pek çok kez araştırıldığından, önerilen projenin özgün değeri ve mevcut bilgi birikimine olası katkısı yetersiz görülmektedir. Proje önerisinde neden özellikle “sağlık okuryazarlığına” odaklanıldığı ve hasta memnuniyeti konulu bir çalışmada, örneğin algılanan sağlık hizmeti kalitesinin neden modele dahil edilmediği anlaşılamamıştır. Özellikle proje ekibinin devam eden bir BAP projesinde, sağlık hizmet kalitesi değişkeninin benzer bir modellemede göz önüne alındığı değerlendirildiğinde bu proje önerisinde neden dikkate alınmadığının daha iyi açıklanması gerektiği düşünülmektedir.Ayrıca proje önerisi, pazarlama alanında çeşitli konularda ölçek ve anket kullanılarak yapılan pek çok çalışmaya benzer şekilde tasarlanmış olan bir yatay kesit çalışmasıdır. Önerilen model, test edilecek ilişkiler ve kullanılacak ölçekler, pazarlama araştırmalarında çok sık kullanılan standart istatistiki analiz yöntemleri itibariyle kabul edilebilir olmakla beraber yöntem olarak da önemli bir yenilik sunmamaktadır. Özellikle, veri toplama ve ölçüm süreçleriyle ilgili yeterli bilgi sunulmadığı da görülmektedir. Yöntemle ilgili belirtilen bu hususlar da proje önerisinin özgün değerini sınırlandırmaktadır.Yukarıda belirtilen gözlemler ışığında proje önerisinin özgün değerinin oldukça kısıtlı olduğu değerlendirilmektedir.	1,75
Proje önerisinin amacı emik bir yaklaşımla yeşil örgütsel davranış ölçeği geliştirmektir. Bu kapsamda proje önerisi neden örgüt içi çevreci davranışlara ihtiyaç olduğunu göstermeye çalışmış ve ölçek geliştirme için gerekli adımları belirtmiştir. Proje önerisi örgütsel davranış açısından çevre kavramına dikkat çekmekte ve bununla ilgili Türkiye’deki yapıyı dikkate almayı amaçlamaktadır. Bununla birlikte projenin özgün değerine ilişkin önemli sorunları bulunmaktadır:1. Kavramsal Netlik: Çevreci davranış ya da yeşil örgütsel davranış tanımı tam olarak tartışılmamıştır. Yazında her ne kadar değişik tanımlar olsa da proje ekibinin belirli bir tanım geliştirmesi ya da yazındaki tanımların belirli noktaları üzerinde mutabık olması beklenmektedir.a. Proje önerisindeki bu eksiklik yeşil örgütsel davranışın ne tür bir kavram olduğunun anlaşılmasını zorlaştırmaktadır. Örneğin yeşil örgütsel davranış etik esaslı mıdır yoksa gönüllülük esaslı mıdır? b. Benzer bir şekilde yeşil örgütsel davranış kavramının çok boyutlu olup olmadığı veya bir kavramın alt boyutlarından biri olup olmadığı (örneğin çevreye yönelik örgütsel vatandaşlık davranışı) belirsizdir. c. Yeşil örgütsel davranışlar örtük/gizil bir kavram tarafından yönlendirilmekte midir yoksa çevreci davranışların bazılarını sergilemek yeşil davranış kavramını meydana getirmekte midir? Bir başka deyişle geliştirilmek istenen ölçeğin yansıtıcı (reflective) mı oluşturucu (formative) mu olacağı belirsizdir.d. Ölçeğin yeşil örgütsel davranışı hangi analiz düzeyinde (birey/örgüt/grup) ölçeceğinin kavramsal olarak tartışılması ve bu husustaki belirsizliğin (mülakat soruları içinde hem birey hem örgüt düzeyinde yeşil örgütsel davranışla ilgili sorulara yer verilmiştir) giderilmesi gerekmektedir. 2. Kavramlar arası İlişkiler: Hiçbir kavram ile ilişkili olmayan bir davranışın incelenmesi anlamlı olmayabileceği için yeşil örgütsel davranışın neden ortaya çıktığını ve neleri etkilediğini açıklamak gerekmektedir. Dolayısıyla yeşil örgütsel davranışın öncülleri ve çıktıları belirlenmeli ve bununla ilgili beklentilere yer verilmeli, ölçeğin geçerlenmesinde bu husustan yararlanılmalıdır (örneğin bu değişkenlerle ayırt edici ve yordayıcı geçerlik analizi yapılmalıdır). a. Yazın taramasında belirli kavramların yeşil örgütsel davranış ile ilgili olabileceğinden bahsedilmiş ancak bu açıklamalar “istatistiksel ilişkiler var” şeklinde olmuştur. Söz konusu ilişkilerin hangi kuramsal gerekçelerle beklendiğinin açıkça anlatılması gerekmektedir.3. Ölçek: Mevcut ölçeklerin hangi gerekçe ile yetersiz bulunduğu açıklanmamıştır. Örneğin Kim vd. (2014) ya da Boiral ve Paillé’nin (2014) geliştirdiği ölçeğin maddelerinin Türkçeye geçerleme için neden uygun görülmediği izah edilmemiştir. a. Mevcut ölçeklerin uyarlanmasının uluslararası yazına entegrasyonunun daha kolay olacağı düşünülerek bunların Türkçeye adaptasyonunun neden tercih edilmediğinin açıkça tartışılması gerekmektedir.  b. Bağlamsallığı bu kadar önemli kılan gerekçelerin neler olduğu ve geliştirilecek ölçeğin uluslararası yazınla uyum konusunda beklentilerin ne olduğunun da açıkça tartışılması beklenmektedir. Yukarıdaki kavramsal eksiklikler de dikkate alınarak yönteme ilişkin hususların (örneğin neden nitel çalışmanın gerekli görüldüğünün, örneklem ve örneklem büyüklüğünün nasıl belirlendiğinin, soru havuzunun kavramsal dayanaklarının, yapılacak analizlerin) yeniden değerlendirilmesi ve bu çerçevede yöntemin yeniden yapılandırılması uygun olacaktır. 	1,00
"Proje önerisinde, Türkiye’de yönetim alanı için değer ifade eden ve yerli perspektifte yazılmış tarihi, dini ve güncel kaynakların tespiti amaçlanmaktadır. Proje önerisi, önceki proje önerisinin özgün değer açısından geliştirilmesine yönelik panel raporunda belirtilen hususlar doğrultusunda kısmen revize edilmekle birlikte önemli bazı sorunları taşımaya devam etmektedir. Önceki panel raporunda getirilen eleştiriler ve bu eleştiriler açısından yeni önerinin değerlendirmesi aşağıdadır:1. Türkiye’de son yıllarda gelişen yerel bilgiyi ve bağlamı dikkate alan yönetim-organizasyon çalışmalarının dikkate alınmaması:  Proje önerisinde bu literatür yine göz ardı edilmektedir. Araştırma konusunun yönetim-organizasyon alanından yönetim alanına genişletilerek, yerel bilgiyi ve bağlamı dikkate alan güncel çalışmaların incelenmesi bir araştırma amacı olarak benimsenmektedir. Ancak, çalışmada atıf verilmeyen, bu literatür üzerine yapılmış çalışmaların varlığı düşünüldüğünde (örn. Üsdiken ve Wasti, 2009; Yalçınkaya ve Türker, 2015 ve son yıllarda yapılan işletmecilik tarihi çalışmaları) bu amacın özgünlüğünü tartışılır hale gelmektedir. 2. Yönetim-organizasyon alanının çok geniş olması nedeniyle konunun liderlik, strateji, örgütlenme gibi daha belirgin konularla sınırlandırılması: Proje önerisinin konusu, tam tersine işletme ve kamu yönetimini kapsayacak biçimde “yönetim” kavramına genişletilmektedir. Buna paralel olarak da araştırma süresi 18 aydan 24 aya çıkarılmaktadır. Bu kavramın, işletme ve kamu yönetimini kapsadığı sadece Proje Önerisi Değişiklik Bildirim Formunda bir cümle ile belirtilmekte, proje önerisinde ise ele alınmamaktadır. Dolayısıyla, ilk öneride olduğu gibi ele alınacak alanın sınırları yine belirsiz kalmaktadır. Örneğin, proje önerisinde yönetim kavramı ile birlikte yönetim-organizasyon kavramı da kullanılmakta ve genellikle işletme bilimi dahilindeki yönetim-organizasyon alanına atıf verilmektedir. Öte yandan, genel anlamda toplum yönetimi ile ilgili olan yönetim kavramıyla ilgili kamu yönetimi ve siyaset bilimi literatürüyle ilgili bir değerlendirme yapılmamaktadır.3. Yönetim-organizasyon literatürünün neden tarihi ve dini eserlere yer vermediğini eleştirel açıdan sorgulamaya dönük araştırmanın çıkarılması: Proje önerisinde bu bölümün çıkarıldığı görülmektedir.Yukarıdakilere ek olarak öneride aşağıdaki sorunlar da gözlenmektedir:1. Türk, yerli, İslami, Batılı gibi kavramların bulanıklığı ve kesişim noktalarının belirsizliği sorunu sürmektedir. Önceki panel raporunda belirtildiği gibi İslami düşünce çok geniş bir coğrafyayı kapsarken Türklük, İslam öncesi dönemi de içermektedir. Diğer yandan, her iki kültüre ait birikimin bir araya getirildiğini varsaysak bile bu kez de ortaya çıkan anlayışın ne kadar ""yerli"" olacağı tartışmalıdır. Örneğin, İslami düşünce üzerinde Yunan felsefesinin etkisi olduğu bilinmektedir. Diğer yandan, Batı felsefesi de İslam felsefesinden etkilenmiştir. Ancak, proje önerisinde keskin bir biçimde Türk ve İslam’la ilgili olan bilgi “yerli”, Batılı olan bilgi ise “yabancı” olarak değerlendirilmektedir.2. Bu keskin ikiliklere paralel olarak pozitivizmin biricik karşıtı olarak postmodernizm gösterilmektedir. Ek olarak, Batılı düşünce pozitivizm ile, kültürcülük postmodernizm ile özdeşleştirilmekte, İslami düşünce ise bu bakış açısının karşıtı gibi değerlendirilmektedir. Bilindiği gibi pozitivist düşünceye postmodernizmin yanısıra yorumsamacılık (interpretative), hermenötik, eleştirel gerçekçilik gibi yaklaşımlar da karşı çıkarlar. Proje önerisinin ilham kaynağı olarak belirtilen Hofstede’nin (1980) çalışması ise, öneride karşı durulduğu iddia edilen pozitivizmin etik araştırma geleneğinin tipik bir örneğidir, ayrıca oryantalist ve özcü olmakla eleştirilen bir çalışmadır. Diğer yandan proje önerisinde benimsendiği anlaşılan postmodernizm sadece göreliliğe indirgenerek kültürel görelilikle özdeşleştirilmekte ve bu bakış açısının özcülük (essentialism) karşıtlığı, üst anlatılanlardan kaçınma tavrı göz ardı edilmektedir. Önerinin pek çok yerindeki ifadelerle Batı ile Biz arasında özcü bir kültürel ayırım olduğu ve bu ayrımı genelleyen üst anlatılara başvurulduğu gözlenmektedir. Ayrıca, Batı düşüncesindeki bu çeşitliliğin İslami düşüncede de var olduğu gözden kaçırılmaktadır. Örneğin, İbn-i Haldun pozitivist sosyoloji geleneğinin öncülerinden biri olarak da değerlendirilmektedir. Sonuç itibariyle, proje önerisi kendi içinde tutarlı bir bakış açısı geliştirememektedir.3. Proje önerisi, konusu ile ilgili yerli ve yabancı literatürü göz ardı etmektedir. Halihazırda, kurumsal ya da kültürel anlamda Türk toplumsal bağlamının özelliklerini vurgulayarak yönetim ya da yönetim-organizasyon alanındaki Kuzey Amerika-Avrupa kaynaklı teorileri eleştiren ve tadil eden çalışmalara değinilmemektedir. Bu literatürü incelemek proje önerisinin bir amacı haline getirilse de, önerinin temel tezi olan aktarmacılık, Batılı bilgiyi tartışmasız kabul etme ve öykünme halinin zaten çok da geçerli olmadığını göstermektedir. Diğer yandan, son yıllarda artık Yönetim-Organizasyon kongrelerinde bir oturum konusu olarak benimsenen İşletmecilik tarihi ile ilgili çalışmaların varlığı dikkate alınmamaktadır. Ayrıca, örneğin İbn-Haldun ile ilgili, sosyoloji, siyaset bilimi, felsefe, iktisat gibi alanlarda şimdiye dek Türkçe literatürde çok sayıda çalışma yapılmışken, öneride İbn-i Haldun’un göz ardı edildiği iddia edilmektedir. Son olarak, proje önerisinin konusu ile doğrudan alakalı olduğu halde İngilizce yönetim-organizasyon yazınında çok sayıda çalışma yapılan yerli yönetim uygulamaları ve bilgisi (indigenous management practices and knowledge) ve sömürgecilik sonrası (postcolonialism) literatürü tamamen göz ardı edilmektedir. Proje önerisi bu literatür dikkate alınarak yazılmadığı için ilgili literatüre ne tür özgün katkı sağlayacağı belirsizdir.  4. Önerilen proje bilgi üretmeyi değil, alternatif referans kaynaklarını tespit ederek bir koleksiyon oluşturmayı amaçlamaktadır. Bu nedenle proje önerisinin araştırma projesi niteliğinin zayıf olduğu düşünülmektedir. Sınırları belirli olmayan bir referans kaynağı oluşturmak yerine, Türkiye iş ortamında yaşanılan bir sorunun ve olgunun yerli referans kaynakları ile nasıl açıklanabildiğini göstermek alana çok daha iyi katkı yapabilirdi.  5. Proje önerisinde kullanılan dilin akademik nitelikten yer yer uzaklaştığı görülmektedir. "	1,40
Proje önerisinde, Türkiye’de çeşitli meslek gruplarından seçilen başarılı kişilerin kariyer anlatıları incelenerek, kariyer tatmini ve başarısını sağlayan nesnel ve öznel faktörler üzerinden kariyer kimliğinin nasıl inşa edildiğinin ortaya konması amaçlanmaktadır. Önerilen projenin özgün değerine ilişkin tespit edilen sorunlara aşağıda yer verilmiştir:Öneride, nelerin hedeflendiği yeteri kadar belirgin değildir. Nitekim araştırmanın hedefleri olarak, bu genel amaca ulaşarak ilgili literatüre ya da teoriye sağlanması hedeflenen teorik katkılardan ziyade, bu amaca ulaşmak için izlenecek adımlar sıralanmaktadır (kariyer tatmini ve başarısını etkileyen nesnel ve öznel faktörlerin belirlenmesi, kariyer patikaları desenlerinin ortaya konulması, kritik dönüm noktalarının belirlenmesi vb).Proje önerisinde konu ile ilgili literatürde ele alınan çok sayıda kavram maddeler halinde sıralanarak tanıtılmakta, ancak bu literatürdeki boşluk, çelişki veya teorik bir mesele ortaya konmamaktadır. Dolayısıyla, proje önerisinin hangi teorik meseleyi çözmek üzere yapılacağı belirsiz bırakılmaktadır. Öneri bu haliyle, uluslararası literatürde son yıllarda ortaya çıkan yeni kariyer anlayışından doğan öznel değerlendirmelerin incelenmesi yöneliminin Türkiye’de tekrarı niteliğindedir. Bunu yaparken, geleneksel ve yeni kariyer anlayışının Türkiye’de de geçerli olup olmadığı ya da bu anlayışların meslekler açısından nasıl ve ölçüde farklılaşabileceği sorunsallaştırılmamaktadır. Öneride, güncel bir yaklaşım olan kariyer kimliğinin sosyal inşasının Türkiye bağlamında ampirik olarak çalışılmasının, kariyer hikayelerinin gömülü metodoloji ile incelenmesinin ve meslek alanlarının kariyer kimliğinin inşası açısından karşılaştırmalı olarak incelenmesinin özgün katkı sağlayacağı ileri sürülmektedir. Ancak, yukarıda belirtildiği gibi, Türkiye bağlamının ne tür farklı bir teorik açılıma neden olacağı, metodolojik açıdan ne tür bir yenilik önerildiği, meslekler arası farklılaşmanın ne tür bir teorik katkı potansiyeli taşıdığı konuları tartışılmadığı için, çalışmanın özgün katkı iddiası dayanaksız kalmaktadır. Çalışmanın, sadece uygulamaya dönük katkısı ikna edici görünmektedir. Türkiye bağlamı dikkate alındığında “üç bilme yolu”ndan “nasılı bilme” ve “niçini bilme”den ziyade “kimi bilme”nin çok daha önemli olduğu düşünülmektedir. Sosyal ilişkiler ağı bu anlamda Türkiye’de istihdamda da kariyerde de çok önemlidir. Bu konu ile ilgili daha önce Tübitak projeleri, yayınlanan kitaplar bulunmaktadır. İlgili yazın daha kapsamlı taranarak “kimi bilme” yolunun daha fazla üzerinde durulması yerinde olacaktır.Konunun kapsamı ve literatür özeti oldukça ilişkisiz ve amaçsız bir şekilde aktarılmaktadır. Sadece alanla ilgili temel kavramların tanımları verilmiştir. Araştırılmak istenen konu ile ilgili yazındaki tartışmalara yeterince yer verilmemiştir. Bu bakımdan literatür taraması oldukça eksik bulunmuştur.	2,20
"Proje önerisi, sorumlu tüketim davranışını çok boyutlu olarak ve kültürel/zihinsel mekanizmaları dahil ederek keşifsel olarak anlamak amacını taşımaktadır. STD'yi çok boyutlu ele alması açısından çalışma özgün bir değere sahiptir. Ancak, proje önerisinin özgün değerini sınırlayan bazı sorunlar tespit edilmiştir. Tespit edilen bu sorunlara aşağıda yer verilmiştir:Proje önerisinde yer alan araştırma modeli, farklı teorik yaklaşımlardan gelen kavramları aynı anda ölçümlemeye çalışmaktadır. Modelin ardından hipotezlere ilişkin bir açıklama da olmadığından hangi değişkenin, hangi değişkene nasıl bir etkisinin olacağı belirsiz kalmaktadır. Örneğin, temel bağımsız değişken olarak modellenen değerler, çevresel bilgi değişkenini doğrudan etkiliyor gibi gösterilmiştir, öneride buna ilişkin teorik bir açıklama mevcut değildir.Türkiye'de daha önce buna benzer çalışmalar yapılmış olması proje önerisini doğrudan özgün-değersiz yapmamakla birlikte, yapılmamış olması da projeyi otomatik olarak değerli konumuna getiremez; bu nedenle özgün değerin bu tür bir bakış açısıyla açıklanmasının yerinde olmadığı düşünülmektedir. Bunun yerine, bu çalışmada ele alınan hangi kavramların özellikle Türk kültürü veya Türkiye'de yaşayan kişilerin bu coğrafyaya özgü davranışları ile ilgisi olabileceği tartışılmalıdır. Örneğin, istatistiksel olarak Türkiye'de yaşayan insanların yüzde kaçı STD içerisindedir veya değildir? Türkiye, çevreyi korumada veya çevre araştırmaları bütçesinde dünya sıralamasında kaçıncıdır? Ancak bu değerlendirmeler ışığında, bu projenin Türkiye'de yapılıyor olmasının özgün değere katkısı olabileceğinden bahsedilebilir.Zihinsel mekanizma olarak gösterilen değişkenlerin bazıları doğrudan tutum ölçümlemektedir. Ayrıca ""riski küçümseme"" de buna benzer bir değişkendir; spesifik olarak ayrıca tartışılmasının teorik gerekçesi öneride belirtilmemiştir. Paek ve Nelson (2009)’ın çalışması, bağımsız değişken zenginliği açısından öneriye paralel bir bakış açısı sağlamasına rağmen proje önerisinde ve kaynakçada ilgili çalışmaya yer verilmemiş olması dikkat çekicidir."	3,25
Bu projenin temel amacı, kar yönetiminin tespitinde kullanılan Beneish ve Jones modellerinin incelenmesinin ardından Yapısal Eşitlik Modeli ile Türkiye’de BIST’e kote şirketlerin finansal tablolarını kullanarak kar yönetim tekniklerini tespit etmektir.Proje önerisinin kuramsal boyutu, literatüre yerleşmiş olan Kar Manipülasyonu uygulamalarının tespitine yönelik birçok çalışmada yer almış olup, bu proje diğer çalışmalarla karşılaştırıldığında literatüre sınırlı bir katkı sağlayacaktır. Kar yönetiminde, karı artırıcı ve azaltıcı yöntemler açıkça belirtilmemiş olup, firmaların manipülatör olup olmadığının sadece finansal tablolarının incelenerek tespit edilmesinin çok sağlıklı sonuçlar vermeyeceği literatürde açıkça belirtilmektedir. Önerideki bir diğer eksiklik, bu çalışmanın yüksek oranda Tip 1 ve Tip 2 hata vereceği düşünülmektedir ve bu hataları azaltmak içinse SPK tarafından tespit edilen kar yönetimi (kar manipülasyonu) yapmış firmaların kontrol değişkeni olarak öneriye eklenmemiş olduğu görülmektedir. İlave olarak, tüm değişkenlerin birebir önceki çalışmaların ışığında hazırlandığı bir bilimsel araştırma yalnızca yöntem değişikliği ile çok sınırlı düzeyde özgünlük elde edebilir. Proje önerisinde kullanılacağı belirtilen Yapısal Eşitlik Modelinin neden seçildiği ve literatüre ne gibi katkılar yapabileceği tartışılmamıştır. Ayrıca proje önerisinin, iddia edildiğinin aksine, disiplinlerarası niteliğinin eksik olduğu düşünülmektedir. Yalnızca yöntem değişikliğin bir çalışmaya disiplinlerarası özellik kazandıramayacağı değerlendirilmektedir.  Bu değerlendirmeler çerçevesinde, proje konusunun özgün yönünün yetersiz olduğu düşünülmektedir.	1,20
"Proje önerisinde, İstanbul’a gelen turistlerin müzeleri ziyaret sonucunda edindikleri nostaljik duygunun, bilişsel ve duyuşsal boyutlardan oluşan İstanbul’un destinasyon imajına ve bu destinasyon imajınının da turistlerin İstanbul’u yeniden ziyaret etme ve başkalarına tavsiye etme niyetlerine etkisinin incelenmesi amaçlanmaktadır. Proje önerisinin özgün değerine ilişkin tespit edilen eksikliklere aşağıda yer verilmiştir:Proje önerisi başlığı ile projenin akışı ve akıştaki vurgular uyumlu değildir. Esasen proje önerisi başlığı, ""S-O-R Paradigması Temelinde Nostaljik Duygu, Duygusal ve Bilişsel İmaj Bileşenleri ve Davranışsal Niyetler İlişkisi"" olmasına karşın, içerikteki vurgular büyük ölçüde destinasyon imajının ölçümüne, özellikle bilişsel ölçek geliştirmeye yapılmakta, başlıkta belirtilen ilişkilerin incelenmesi yan bir iş gibi sunulmaktadır. Bundan dolayı projenin odağının ne olduğu ve nasıl bir katkı sağlayabileceği tam olarak anlaşılamamaktadır. Öneride, kentlerin bilişsel imajını ölçmek için geliştirilmiş mevcut ölçeklerin İstanbul için neden geçerli olmadığı ikna edici bir biçimde tartışılmamaktadır. Önerinin çeşitli yerlerinde İstanbul’u diğer şehirlerden ayıran özellikleri (iki kıtada yer alması gibi) belirtilmekle birlikte bu özellikler mevcut ölçeklerin boyutlarıyla ilişkilendirilmemektedir. İş planının ilk iki ayında yapılacağı belirtilen İstanbul’un özellikleri ile ilgili literatür taramasının araştırma önerisi hazırlanmadan yapılması gerekirdi. Ölçek geliştirme için yapılacak literatür taraması ve derinlemesine mülakatlar sonucunda, mevcut ölçekleri çok anlamlı bir biçimde değiştirmeksizin İstanbul için de uygulanabilme olasılığının, araştırmanın özgün değerini zedeleme riski söz konusudur. Diğer yandan, İstanbul’a özgü olarak geliştirileceği söylenen bir ölçeğin, diğer kentlere nasıl adapte edilebileceği de tartışılmamaktadır. Proje önerisinde İstanbul’a ilişkin bilişsel imajın daha önce ölçülmemiş olması özgün değer unsuru olarak vurgulanmasına karşın söz konusu kavramın daha önce yayımlanmış ""Brand Personality and Destination Image of Istanbul"" (Şahin ve Baloğlu, 2011) isimli çalışmada ve proje yürütücüsünün yönettiği “Müzelerdeki Nostaljik Duygunun Destinasyon İmajı ve Davranışsal Niyetler Üzerindeki Etkisi” (Önal, 2015) başlıklı yüksek lisans tezinde incelenmiş olduğu görülmüştür. Proje önerisinde söz konusu çalışmalara atıf yapılmadığı dikkat çekmiştir. Proje önerisinde kullanılan, nostaljik duygu, destinasyon imajı, bilişsel imaj, duyuşsal imaj, tekrar ziyaret etme ve başkalarına tavsiye etme niyetleri gibi kavramlar ilgili literatürde zaten vardır ve bunlar arasında önerilen ilişkiler de, önerideki atıflardan da anlaşıldığı gibi literatürde zaten incelenmiştir. Diğer yandan kullanılan S-O-R perspektifi, ilgili literatürde uzun süredir kullanılan bir bakış açısıdır. Dolayısıyla, öneride yeni kavramlar geliştirilmemekte ve mevcut perspektifi geliştirici öneriler sunulmamaktadır.Kullanılan nostaljik duygu kavramı ikna edici ölçüde net değildir. Nostalji kavramının anlamı itibariyle en azından geçmişteki bir olgu ile ilgili olması ve birey ya da kollektivitenin o olgu ile ilgili olumlu ya da olumsuz, doğrudan deneyimlenmiş ya da deneyimlenmemiş bir anısının olmasıyla bağlantılı olacağı dikkate alındığında, ilgili literatürde nostaljik duygunun ziyaret öncesi destinasyon imajına, bu imajın da o destinasyona tatile gitme davranışına etki ettiği önermesi bu açıdan makul görünmektedir. Ancak, öneride ele alındığı biçimiyle, o şehrin tarihini yansıtan müzelerin ziyaret eden turiste tarihi deneyim yaşatması dışında, o turist o tarihsel dönemle ilgili doğrudan ya da dolaylı bir deneyime/bilgiye/anıya sahip olmadığı müddetçe, neden nostaljik bir duygu yaratacağı anlaşılamamaktadır. Araştırma modelinin içerdiği hipotezler ifade edilmemektedir. Her ne kadar, araştırma modelinde gösterilmişse de araştırma modelinin içerdiği hipotezlerin, ilişkilerin yönünü belirtir bir biçimde ayrıca ifade edilmemiş olması modelin anlaşılmasını zorlaştırmaktadır. Kuramsal çerçevenin anlaşılmasını güçleştiren bir başka unsur ise, affective sözcüğü karşılığı olarak bazen duygusal bazen duyuşsal ifadelerinin kullanılmasıdır. Buna benzer olarak bilişsel imaj, bilişsel algı, duyuşsal imaj, duyuşsal algı, duygusal karakteristik gibi kavramlarının birlikte kullanımı da anlam karmaşasına neden olmaktadır. Bunlara ilaveten, her şehrin ruhunu yansıtan, özsel, organizmaya bağlı olmayan, bir duygusu olduğu varsayımı ise, kullanılan S-O-R perspektifi ile çelişmektedir. Son olarak, bilişsel ve duyuşsal imajın destinasyon imajının alt boyutları mı olduğu yoksa destinasyon imajından farklı değişkenler mi olduğu ancak kuramsal model görüldüğünde anlaşılabilmektedir.Yukarıdaki nedenlerden ötürü, önerinin, ilgili literatürdeki eksikliği/boşluğu belirleme, yeni kavramlar geliştirme, kavramlar arası yeni ilişkiler kurma açısından özgünlük oldukça düzeyi sınırlıdır. "	1,00
"Proje önerisinin amacı, tüketicilerin sıkça ziyaret ettiği alışveriş merkezleri, kafeler, kahvehaneler, gezinti parkları ve sosyal medya başta olmak üzere sanal ortamlar gibi üçüncü mekânlarda (ev ve iş dışında kalan, sosyal gereksinimlerin karşılanabildiği mekanlar) (1) tecrübe ettikleri ya da yaşamayı arzuladıkları öznel deneyim türlerini belirlemek, (2) üçüncü mekânların tüketiciler açısından nasıl ve niçin önemli ya da anlamlı hale geldiğini temsil eden bir kuram geliştirmek ve (3) geliştirilen bu kuramı çeşitli yönleriyle karşılaştırmalı olarak test etmek biçiminde ifade edilmektedir.Proje önerisi konusu itibariyle oldukça önemli ve popüler bir kavrama odaklanmaktadır. Tartışılma ihtiyacı devam eden, hem teorik hem de pratik açlığın olduğu bir alandır. Uluslararası yazında üçüncü mekân kuramı üzerine yapılmış birçok çalışma olmakla beraber, Türkiye’de konuya ilişkin yeterli araştırma yürütülmediği için proje ulusal yazına katkıda bulunabilir. Fakat özgün değerin basite indirgenerek ""bu konu çalışılmamıştır, demek ki çalışılması gereklidir"" şeklinde aktarılması yetersiz olarak değerlendirilmektedir. Bu konu neden önemlidir, neden çalışmak gerekir, çıkacak sonuçlar kimleri neden ilgilendirir gibi detayların literatür destekli şekilde tartışılmasının gerekli olduğu düşünülmektedir. Örneğin, üçüncü mekan deneyiminin tüketiciler üzerinde ne tür değişikliklere neden olabileceği tartışılmamıştır. Bu konuyu çalışarak tüketici davranışının hangi alanlarının daha iyi anlaşılacağı net değildir. Örneğin, karar verme süreci, deneyimsel tüketim ya da tüketici arzuları (desire) gibi konularda ne tür bilgilerin üretileceği anlaşılamamaktadır. Çalışılacak konu sadece genel hatlarıyla ortaya konmakta, çalışmanın spesifik odakları yeterince açıklanmamaktadır. Proje ekibi ve yürütücüsünün üçüncü mekan deneyimleriyle ilgili daha önce yayınlanmış çalışmaları da değerlendirildiğinde, proje önerisi sonucunda elde edilecek bilgilerin alana ne tür bir katkı yapacağı belirtilmemiştir.Proje önerisinde, ağırlıklı olarak tek bir kaynağa (R. Oldenburg) fazlaca bağımlı kalınmış ve ""üçüncü mekan kuramı""ndan bahsedilmiştir. Ancak bu kuramın tam olarak ne olduğu ve içeriği sistematik ve ikna edici bir şekilde açıklanmamıştır. Bunun bir kuramdan ziyade bir ""kavram"" olduğu düşünülmektedir, ancak kavram olarak da örneğin “sanal ortam” ve “sanal deneyim”lerin proje önerisinde belirtildiği şekliyle üçüncü mekan kavramının içinde değerlendirilmesinin ve incelenmesinin ne derece uygun olduğunun yeterince açıklanmadığı görülmektedir. Ayrıca, bu sanal ortamların neler olduğu da belirtilmemiştir. Ek olarak, proje önerisinde üçüncü mekanların tüketim ile olan ilişkilerinin gerekli kavramsal açıklamaları yapılmamıştır. Her bir üçüncü mekan tüketim ile farklı biçimlerde ilişkilendirilebilir. Bir alışveriş merkezi ile bir kafe ya da kahvehane en soyut düzeyde aynı biçimde değerlendirilebilir, ancak daha spesifik olarak örneğin bir alışveriş merkezi yalnızca gezinilen bir mekan olarak da düşünülebilirken, bir kahvehane ya da kafe çok daha yoğun bir sosyalleşme mekanıdır. Bu farklılıklar nitel araştırma boyutunda bu mekanlara farklı düzeylerde yoğunlaşmayı gerektirecektir. Tüm bu hususlar göz önünde bulundurulduğunda proje önerisinin özgün değeri sınırlı görülmektedir."	2,75
Bu proje önerisinin amacı Antalya ili örneğinden hareketle Türkiye’nin dünya sağlık turizmi içindeki pazar payının artırılabilmesini sağlayacak model öneri seti geliştirilmesidir. Türkiye’nin dünya sağlık turizmindeki pazar payının arttırılabilmesi için, çoklu araştırma sonucu elde edilecek bulgular ışığında uygulamaya dönüştürülebilir model öneriler setleri geliştirilmesi amaçlanmaktadır. Bu kapsamda, sağlık turizmi alanında elde edilecek birincil verilerin esas alınacağı, aynı zamanda ilgili kamu/özel sektör ile yerli ve yabancı kurumlardan da veri elde edileceği ifade edilmiştir. Belirtilen amaç doğrultusunda proje önerisinde, sağlık turizmine ilişkin güncel birincil ve ikincil veri analizlerinin, seçilmiş ülkelerle karşılaştırmalar, gözlemler ve araştırmaların, sağlık turizmine devlet destekleri ve teşviklerinin analizlerinin yapılacağı ve elde edilen bulgular ile model öneri setleri geliştirileceği ifade edilmiştir. Proje önerisi ile sağlık turizmi alanında önemli hedefler ortaya konulmakta ve bunların çözümü amaçlanmakla birlikte tek bir araştırma projesinde sözü edilen beş ayrı hedefin gerçekçi bir şekilde yerine getirilmesinin mümkün olmadığı düşünülmektedir. Daha da önemlisi, proje önerisinde söz konusu hedeflerin yerine getirilmesiyle ilgili süreç ve yöntemler yeterince açıklanmamış durumdadır. Sağlık turizminin hangi alanına odaklanıldığı tam olarak ifade edilmemiştir. Şehir hastanelerinin potansiyelinin belirlenmesinin hangi yöntemlerle gerçekleştirileceği net değildir. Yapılacak analizlerle ilgili yöntem isimleri belirtilmekle birlikte başka herhangi bir bilgi sunulmamaktadır. Ayrıca, otellerde konaklayan turistlerden spesifik olarak sağlık turizmine ilişkin veri toplanması ve sadece Antalya’dan toplanacak verinin tüm Türkiye’ye genellenecek olması gerçekçi görülmemiştir. Ayrıca, proje önerisinin konuyla ilgili daha önce gerçekleştirilmiş pek çok çalışmayı göz önüne almadığı değerlendirilmektedir. Ülkemizde sağlık turizmine yönelik 95 adet lisansüstü tez yapılmıştır (Bayın 2015). Ayrıca, 2016 yılında Dinçer vd. tarafından 4 ülke (TR, Malezya, Tayland ve Hindistan) karşılaştırması halihazırda yapılmıştır. Bunlara ilaveten Kalkınma Bakanlığında 2015 yılında Medikal Turizme ilişkin geniş bir sektör raporu hazırlanmıştır. Tüm bu çalışmaların dikkate alınması gerektiği düşünülmektedir.Sonuç olarak, yukarıdaki tespitler göz önünde bulundurulduğunda projenin özgün değerinin kısıtlı olduğu değerlendirilmektedir.	1,40
Proje önerisi, gelişmiş ve gelişmekte olan ülkelerin hisse senedi piyasası getirilerindeki sıçramaların belirleyenlerini ortaya koymaya ve koşullu olasılıklarını tahmin etmeye çalışmakta, özellikle 3. ve 4. momentlerinden yola çıkarak ülkeler arası geçişkenliği ve korelasyonları belirlemeyi hedeflemektedir.Proje önerisinde de belirtildiği üzere bu çalışmanın özgün katkıları aşağıdaki gibi sıralanabilir:1. Daha önce konu ile ilgili yayınlanmış olan çalışmalarda, gelişmekte olan piyasa getirilerinin önemli iki özelliği olan çarpıklık ve basıklık konularına yeteri kadar yer verilmemiş ve getiri dağılımlarının bu özellikleri gelişmiş piyasalardaki durum ile karşılaştırılmamıştır. Proje önerisi literatüre bu katkıyı yapmayı hedeflemektedir. Ayrıca öneri, farklı piyasa gelişmişliklerine sahip veri setini içermesi açısından da özgünlük içermektedir.2. Bu çalışmada, hisse senedi getirilerinin koşullu sıçrama olasılığının makroekonomik ve finansal belirleyenlerinin ne olduğu araştırılacaktır. Böylelikle hisse senedi piyasalarında büyük sıçramalar meydana gelmeden önce erken uyarı sistemleri geliştirilmesi mümkün olabilecektir. Aynı zamanda farklı ülke piyasaları arasındaki yayılma ve taşkınlık etkileri de bu belirleyenler ışığında yeniden incelenecektir. 3. Piyasalardaki getiri sıçramalarının öncül olasılığı ve bu olasılığın belirleyicilerinin tahmini ile uluslararası piyasalarda çeşitlendirme yapan yatırımcıların karar süreçlerine katkıda bulunulacaktır.Gelişmiş ve gelişmekte olan piyasalar arasındaki korelasyon giderek artmakta ve tüm dünyada piyasalar birbirinden etkilenmektedir. Özetle, bu proje küresel krizlerin sık sık görüldüğü bir ortamda GOHSP getirilerini yönlendiren dinamikleri olduğu kadar, bunların portföy ve risk yönetimine yansımalarını da ele almaktadır. Çalışma, bu alandaki eksiklikleri gidermekte ve yenilikçi bir katkı sağlamaktadır. 	4,80
Proje önerisinde, Türkiye’deki doğal sermaye maliyetlerini ve yoğunluğunu ölçmek, etkilerini belirlemek ve sektörel olarak karşılaştırmalar yapmak amaçlanmaktadır. Finansal kurumlarda doğal sermaye ve doğal sermaye riski algısını artırmak ve finansal kurumların doğal sermaye riskini kredi ve yatırım kararlarına dâhil ederek firmaları doğal sermaye değerlendirmeleri yapmaya (çevresel kar ve zarar bildirimleri) yöneltmeleri hedeflenmektedir. Ancak çalışmanın amacının çok açık bir şekilde ortaya konulmadığı görülmektedir. Çalışmanın süreci ve aşamaları, yöntemi ve sonunda ne elde edilebileceği yeterince detaylı belirtilmemektedir. Çalışmanın mevcut haliyle kuramsal katkısının da sınırlı olacağı değerlendirilmektedir. Ayrıca, proje önerisinin disiplinlerarası niteliği dolayısıyla başta çevre mühendisliği olmak üzere ilgili disiplinlerle proje ekibinin desteklenmesi faydalı olacaktır.Özellikle aşağıda belirtilen konularda daha detaylı bilgi sunulması gerektiği düşünülmektedir:Proje önerisi kapsamında yapılması öngörülen görgül çalışmalardan ilki için Trucost isimli firmadan danışmanlık alınması öngörülmektedir. Bu danışmanlığın kapsamı tam olarak anlaşılamamaktadır. Söz konusu firmanın geliştirmiş olduğu bir modelin doğal sermaye maliyetlerinin belirlenmesinde kullanılması öngörülmektedir. Bu modelin kullanılabilmesi için gerekli olan verilerin neler olacağı, nereden elde edileceği ve Trucost firmasının maliyet hesaplanmasında nasıl bir rol oynayacağı açıklanmamıştır.Proje önerisinin diğer görgül çalışmasında, Türkiye'deki finansal kurumların doğal sermaye riskine ne kadar maruz kaldıklarının belirlenmesi amaçlanmaktadır. Ancak bu amaca ulaşmak için nasıl bir yöntem izleneceği açıklanmamıştır.Proje önerisinde ayrıca konu ile ilgili bir çalıştay düzenlenmesi planlanmaktadır. Bu çalıştayın nasıl bir amacı olacağı ve projede yapılması hedeflenen maliyet hesaplarına nasıl bir katkısı olacağı anlaşılamamaktadır.Proje kapsamında finansal kurumlar, düzenleyici kurumlar ve özel sektöre yönelik bir eğitim programı düzenlenmesi planlanmaktadır. Böyle bir eğitim programına talep olup olmayacağı ya da program dahilinde tam olarak ne gibi bir eğitim verileceği konuları da açıklanmamıştır.Projenin gerçekleştirilmesine ilişkin başarı kriterlerinin, risklerin ve bu risklere ilişkin alternatif planların da yeterince açıklanmadığı değerlendirilmektedir.Sonuç olarak, projede uygulanacak yöntem ve araştırma teknikleri ilgili literatüre atıf yapılarak belirgin ve doğru olarak açıklanmamıştır. Dolayısıyla bu yöntemlerin öngörülen hedeflere ulaşmaya uygun olup olmadığı anlaşılamamakta, proje önerisinin özgün değerinin sağlıklı bir şekilde değerlendirilmesi de mümkün olamamaktadır.	1,60
"Projenin amacı, ülke ekonomilerine önemli katkıları olan özel ilgi turizm türlerinden Wellness&SPA turizmine özgü destinasyon çekiciliği modeli geliştirmek, Antalya ilinin Wellness&SPA turizmindeki destinasyon çekiciliğini etkileyen faktörlerini saptamak, proje ortakları Antalya Büyükşehir Belediyesi, İl Kültür ve Turizm Müdürlüğü, İl Sağlık Müdürlüğü, AKTOB (Akdeniz Turistik Otelciler ve İşletmeciler Birliği) ve Akdeniz Üniversitesi işbirliği ile Wellness&SPA turizmine yönelik geliştirici öneriler sunmak ve Wellness&SPA turizminde bireylerin destinasyon çekiciliğini etkileyen faktörlere ilişkin algılamalarının öznel iyi oluşları üzerindeki etkisini ortaya çıkararak turistlerin mutluluk düzeylerini saptamak olarak ifade edilmiştir. Ancak, ilgili literatür irdelendiğinde Wellness&SPA turizminin üç boyutunun (klimatizm, termalizm ve üvalizm) bulunduğu bilinmektedir, proje önerisinde bu boyutlardan hangisine ya da hangilerine odaklanıldığı açıkça belirtilmemiştir. Projede araştırma sahası olarak Antalya ilinin seçilmesinin en önemli nedeni; tarihi, kültürel, doğal güzellikleri, yerel halkın turizme olan olumlu bakış açısı ve entegrasyonu, işgücü potansiyelinin yüksekliği, iklim, hizmet kalitesi ve maliyetleri vb. özellikleri ile Wellness&SPA turizmine yönelik önemli bir potansiyele sahip olması (thalassoterapi, balneoterapi, hidroterapi, helioterapi, klimaterapi vb.) ve turizm potansiyeli ile Türkiye’yi temsil edebilecek düzeyde olduğu belirtilmiştir. Fakat, Antalya’nın turizmde çekirdek ürünü Wellness&SPA olmadığı için destinasyon çekiciliği konulu bir projede yalnızca Antalya’nın seçilmiş olması eksiklik olarak değerlendirilmektedir. Ayrıca, ilgili literatüre katkı açısından değerlendirildiğinde, proje önerisinin 2015 yılında Reitsamer ve Brunner-Sperdin tarafından yapılan ve öznel iyi olma değişkenini aracı değişken olarak modelleyen çalışmanın üzerine ne tür bir özgün katkı sunduğu yeterince açıklanmamıştır. Hangi neden veya nedenlerle öznel iyi olma değişkeninin bağımlı değişken olarak ele alındığının daha net bir şekilde ortaya koyulmuş olması gerektiği değerlendirilmektedir. Wellness&Spa turizmine ilişkin Şekil 5 de sunulan model ile araştırma modeli arasındaki farkın teorik olarak nereye oturduğu da net olarak ortaya konulmamıştır.Yukarıda belirtilen hususlar göz önünde bulundurulduğunda proje önerisinin özgün değerinin kısıtlı olduğu düşünülmektedir."	2,20
Bu projenin temel amacı, Türkiye'de faaliyet gösteren bankaların ne kadar likidite yarattığının, yaratılan likiditenin zaman içinde nasıl değiştiğinin ve nelerden etkilendiğinin ortaya koyulması şeklinde ifade edilmiştir. Türk bankacılık sisteminin likidite yaratma potansiyeli incelenecek olup, 2002-2016 döneminde bankaların yarattığı likit ve likit olmayan varlıklar belirli bir zaman serisi içerisinde hesaplanacaktır. Çalışma Berger ve Bouwman'ın (2009) çalışmalarında kullandığı dört farklı ölçümleme yöntemini kullanacaktır. Çalışma içerik olarak özgün bir niteliğe sahiptir. Bankacılık sektörünün 2002-2016 yılları arasındaki likidite yaratma potansiyelinin ortaya konulması ve zaman içerisindeki değişimlerin incelenmesi açısından faydalı olacaktır. Ancak, çalışma Türkiye'ye özgü koşulları ve bağlantılı değişkenleri göz önüne almamaktadır. Örneğin, bankalar mevcut şartlar altında bilanço dışına çıkarmaları gereken kredilerini neden hala bünyelerinde tutmaktadırlar ve bu durum likiditelerini nasıl etkilemektedir gibi soruların dikkate alınmadığı düşünülmektedir.	3,40
Literatürde orijin ülke etkisi, tüketici etnosentrizmi,  algılanan risk ve ürüne yönelik ilgilenim düzeyi faktörlerini aynı anda ele alan ve öncül-sonuç ve araya giren değişken ilişkisi içerisinde inceleyen başka bir çalışma bulunmamasının, çalışmanın özgün yönünü oluşturduğu ifade edilmiştir. Ayrıca orijin ülke etkisi ve tüketici etnosentrizmi çalışmalarının ağırlıklı olarak ABD ve Batı ülkelerinde yapılmış olduğu, bu çalışmanın ise Türkiye’de yapılacak olmasının bir özgünlük olduğu belirtilmiştir. Türkiye’de geniş bir örneklemle yürütülecek olan bu projenin, gelişmekte olan bir ülkeye ve farklı bir kültürel altyapıya ait bulgular sunacak olması, projenin özgün değerini oluşturan özelliklerinden birisi olduğu belirtilmiştir.Türkiye’de orijin ülke etkisi konusunda özellikle etnosentrizm odaklı pek çok çalışmanın yapıldığı bilinmektedir. Proje ekibinin 2014 yılında Journal of International Consumer Marketing’de yayımlanan çalışması da buna örnektir. Proje ekibinin söz konusu çalışmasında proje önerisinde yer almayan tek yeni değişken “risk algıları” ve iki çalışma arasındaki bir diğer fark da odaklanılan ürün kategorisidir. Üniversite öğrencilerinin çikolata tüketimiyle ilgili olarak algıladığı risklerin çok yüksek olmayacağı ve dolayısıyla bu değişkende ciddi bir varyans ortaya çıkmayacağı değerlendirilmektedir. Ayrıca, Journal of International Consumer Marketing’de yayınlanan çalışmada etnosentrizmin rolü orijin ülke algısının ürün değerlendirmesi üzerindeki etkisini ılımlaştırmak şeklinde modellendiği ve bulguların da bu beklentiyi desteklediği görülmekteyken mevcut öneride neden sadece direkt bir etkisinin olacağının önerildiği anlaşılamamaktadır. Son olarak, çalışmada ürün olarak niçin çikolatanın seçilmiş olduğu açık bir şekilde ifade edilmemektedir. Ayrıca, çikolatanın Türkiye ekonomisindeki yeri ve bu araştırmaya konu olmasının önemi açıkça ortaya konulmamaktadır. 	2,20
Proje önerisi, okuma alışkanlığı düşük düzeyde olan öğretmen adaylarının okuma alışkanlığının yanısıra bu adayların sosyo-ekonomik düzeyi düşük ailelerden gelen ilkokul öğrencilerinin okuma alışkanlıklarını geliştirmeyi amaçlamaktadır.  Okuma alışkanlıklarının okuma çemberleri adı verilen ve çeşitli okuma ile ilgili etkinlikler yoluyla geliştirilmesi planlanmakta ve her iki grubun bu süreç içindeki deneyimleri ve kazanımlarının karma desen çerçevesinde analiz edilmesi hedeflenmektedir.  Var olan okuma düzeylerinin belirlenmesi için çeşitli testlerin ve anketlerin kullanılması öngörülmektedir.  Okuma düzeyinin zayıf olduğu ülkemizde okuma alışkanlığını geliştirme amacına sahip böyle bir projenin özgün değer potansiyeli vardır.  Okuma alışkanlığı ile ilgili daha önce yapılmış çok sayıda çalışma olmakla birlikte gerek iki aşamada okuma alışkanlığını geliştirme hedefi gerekse karma yöntem kullanarak hem nitel hem de nicel yönden araştırma sorularının cevaplanmasının hedeflenmesi önerilen projenin özgün değerini artıran faktörler arasındadır. Ancak okuma alışkanlığı ve tutumu uzun dönemde gelişen özellikler olduğu için bunların kalıcılığının değerlendirilmesi önemlidir. Bu kapsamda proje önerisi yeterli önlemleri almamıştır. Ayrıca okuma alışkanlığı okuma ilgisi ile de ilişkilendirilmelidir.	3,60
"Bu proje İsmail Hakkı Baltacıoğlu'nun eğitim ilkelerini dikkate alarak bir mesleki eğitim dersinin yeniden tasarlanması, uygulanması ve değerlendirilmesini kapsayan bir eylem araştırması önerisini sunmaktadır.  Bu kapsamda 12 lise öğrencisinin uygulamaya dâhil edilmesi planlanmaktadır.  Projenin özgün değeri Baltacıoğlu'nun eğitim görüşlerinin ilk defa bir derse yansıtılacak olmasına dayandırılmaktadır.  Bu şekilde geleneksel olan ve sorunları olan mesleki eğitim programlarında iyileştirmeler yapılabileceği öngörülmektedir.  Bu genel ifadeler bir araştırma projenin özgün değerini belirlemek için yeterli değildir.  Baltacıoğlu'nun ""şahsiyet, çevre, çalışma, verim, başlatma olarak belirtilen ilkelerinin çoğu mesleki eğitimde zaten varolan ve eğitim süreçlerine yön veren dokümanlarda doğrudan ya da dolaylı bir biçimde vurgulanan ilkelerdir.  Bu ilkeleri hayata geçirilmesinde elbette sorunlar olabilir ancak bu ilkelerin mesleki eğitimde dikkate alınmadığını savunmak mümkün değildir.  Bu nedenle bu ilkelerin dikkate alınarak bir eğitim sürecinin oluşturulmasını planlayan bir araştırmanın özgün değere sahip olduğunu söylemek mümkün değildir."	2,20
"Proje önerisinin amacı farklı bölümlerde farklı şekillerde ifade edilse de, öneri fizik öğretim programına uygun bir fen mağazası hazırlamayı amaçlamaktadır. Ancak proje önerisinin özgün değerini artıracak nitelikte kuramsal ve de uygulamaya dönük gerekçeler etkili bir şekilde sunulmamıştır. Proje önerisinin temel varsayımı fen bilimleri ve fizik alanı için merak ve ilginin yetersizliği olmakla birlikte merak ve ilginin yetersizliğine ilişkin bir bilgi sunulmamıştır. Dolayısıyla proje önerisinin ve proje etkinliklerinin rasyonelbir gerekçeye dayandığını söylemek mümkün gözükmemektedir.Proje önerisinde kuramsal çerçeve etkili bir şekilde sunulmamış olup, özellikle farklı kavramların kullanımı projenin amacının net olarak anlaşılmasına engel olmaktadır. Proje kapsamının hedef öğretim programı yer yer fen bilgisi programı bazen de fizik programı olarak ifade edilmektedir. Bu durum yine hedef öğretmen ve öğrenci kitlesinin kimi zaman aday öğretmenler, kimi zaman fen bilimleri öğrencileri kimi zaman da fizik dersi alan öğrenciler olarak tanımlanmıştır. Önerideki diğer bir problem ise odaklanılan öğrenme alanı olan madde ve değişim ünitesinin fizik programında sadece 9. sınıf kapsamında yer alması ve bu nedenle bahsedilen konu zenginliğinin sağlanamayacak olması projenin özgün değerini düşürecek bir durum olarak değerlendirilebilir.Proje kapsamında özgün değeri artıracağı ifade edilen müzenin projedeki gerekliliği kuramsal olarak gerekçelendirilmemiştir. Yine proje kapsamında üretilmesi planlanan ""bilimsel ve fizik oyuncak tarzındaki"" ürünlerin betimlenmesi ve işlevlerinin hali hazırda kullanılan materyallerden farkının anlaşılması için önemli olduğu düşünülebilir.Sonuç olarak çalışmanın konu başlığı olarak özgün olduğu ancak içerikteki tutarsızlıklar yüzünden özgün değerinin düşük olduğu düşünülebilir. Proje önerisinde düşük maliyetli materyal üretilmesi özgün değere katkı sağlayacak bir faaliyet olarak ifade edilmekle birlikte projede kullanılacak materyallerin önemli bir kısmını yurtdışında üretilen veya hizmet satın alma yoluyla üretilecek materyal-deney setlerinin oluşturulması ciddi bir çelişki oluşturmaktadır. Ayrıca, bilimsel literatürde yer almayan deneylerin tasarımı amaçlanacak ise bu tasarlanan deneylerin önceden Nobel ödülü almış olması çelişkilidir.Bunların dışında; proje kapsamında özel olarak tasarlanacağı vurgulanan Heisenberg abaküsü ile kristal ve amorf yapıların nasıl oluştuğu ile ilgili deney sistemleri ortaöğretim programında hangi kazanımları karşılaması için yapılacağı anlaşılamamıştır. 2013 Ortaöğretim Fizik Dersi Öğretim Programı incelendiğinde, ne belirsizlik ilkesi ne de yukarıda bahsi geçen yapıların öğretimi bu seviyede düşünülmemiştir. Proje önerisinde kazanımların Bloom taksonomisine göre sınıflandırılacağı belirtilmektedir. Ancak proje kapsamında ele alınacak kazanımların belirlenmemiş olması, sadece sınıf düzeyinin ve öğrenme alanının belirlenmiş olması, belirlenen öğrenme alanının ise proje önerisinin uygulanması öngörülen sınıf düzeylerinden yalnızca 9. sınıfta yer alması araştırmanın amacı ve kapsamıyla ilgili bir netlik olmadığını göstermektedir. Programda kazanımlar yazılı olarak belirtilmiş olduğuna göre proje önerisinde proje kapsamında ele alınacak kazanımlar ve bu kazanımların sınıflandırmasının yapılmamış olması projenin özgün değerini düşüren önemli bir faktör olarak değerlendirilmektedir. "	1,20
Proje önerisi erken müdahale programı geliştirme ve uyarlamayı, bir model geliştirmeyi içermesi nedeniyle kısmen özgün bir değer taşımaktadır. Ancak, aşağıda belirtilen hususlar projenin özgün değerini azaltmaktadır:Uyarlanacak olan program ABD’de bir sistem olarak geliştirilmiştir ve uygulanmaktadır. Proje önerisinde bu sistemin öğelerinden biri olan erken müdahale programının Türkiye’ye uyarlanması söz konusudur. Proje kapsamında önerilen müdahale programının Türkçe çevirileri yapılacak ve programı uygulayacak uzmanların yetiştirilmesi hedeflenmesine rağmen ABD’de bu program bir müdahale sistemi olarak uygulanmaktadır. Diğer bir ifade ile program sadece özel gereksinimli çocukların gelişimsel öğrenme yaşantılarını ebeveynleri aracılığıyla desteklememekte aynı zamanda sosyal, ekonomik ve psikolojik destek sistemlerini entegre ederek, özel gereksinimleri olan çocukların ailelerin çocuklarının öğrenme yaşantılarını destekleme kapasitelerini artırmayı hedeflemektedir. Sistemin diğer öğelerinden (Örneğin, ailelere sunulan kapasite arttırıcı sosyal hizmet desteği, psikolojik destek, ekonomik destek gibi) bağımsız olarak sadece çocuğun gelişiminin desteklenmesi projenin özgün değerini azaltmaktadır. Ayrıca, bu programın da paraprofesyonel kişilerce uygulanacak olması etkinliğini, dolayısıyla önerinin özgünlüğünü azaltmaktadır. Paraprofesyonel personel ABD’de erken müdahale alanında kullanılmakla birlikte Türkiye’de özel gereksinimli çocuklar ve ailelerinin bir müdahale sistemine erişimi söz konusu olmadığı için uygulanacak erken eğitimin bir paraprofesyonel tarafından verilmesi sunulan eğitim çıktılarını olumsuz etkileyebilecektir.  Proje önerisinde müdahale programının kuramsal altyapısı açıkça ortaya konulmamıştır. Guralnick’in gelişimsel sistem yaklaşımının benimsendiği belirtilmesine karşın, öneride bu yaklaşımın öğelerine (Anne-Bebek etkileşimi, aile ve çocuğa sağlık hizmetlerinin sağlanması, çevre düzenlemesi vb.) yer verilmemiştir.	2,00
Proje önerisinin farklı bölümlerinde birbirinden çok farklı amaçlar belirtilmiş olduğundan esas hedefin ne olduğu net olarak ortaya konulamamıştır.Bu durum da projenin özgün değerini önemli ölçüde düşürmektedir. Dolayısıyla, proje önerisinin hedefleri ile uyumlu bir alanyazın incelenmesi yapılmamıştır. İngilizce öğretmenlerine yönelik uyum problemine işaret eden rasyonel bir açıklama getirilmemiştir. Mesleklerinin ilk yıllarında bulunan İngilizce öğretmenlerinin mesleklerinden ayrılma ya da uyum problemi yaşama açısından diğer branşlardan farklı bir yaşantıya sahip olduklarına ilişkin gerekçe ve tespitler sunulmamıştır. Bu alana özgü araştırmaların bulunmayışı araştırma yapmak için bir gerekçe olarak verilmiştir. Ancak, araştırmanın konusuna kaynaklık edebilecek alanyazın daha çok ABD’ye ait bir fenomen olarak temellendirilmiş, Türkiye’ye özgü bir problem oluşturduğuna dair herhangi bir kaynak sunulmamıştır. Önerinin kavramsal ya da metodolojik olarak da özgünlüğü bulunmamaktadır.  Proje önerisi kuramsal olarak temellendirilmemiştir. Bu sebeplerden dolayı proje önerisi özgün bulunmamıştır.	1,25
Proje önerisi okul ve öğrenme ortamlarının farklı paydaşların katkıları ile barışcıl ve demokratik değerler üzerine kurgulanmasını ve bu ortamların okul iklimi üzerindeki etkilerini incelemeyi amaçlayan bir araştırmayı kapsamaktadır.  Paydaşlar öğrenciler, öğretmenler, yöneticiler ve velilerden oluşmakta ve barışçıl demokratik katılım süreci de iletişim, anlama, anlaşma, ortak karar verme, çatışmalarda çatışma çözümü tekniğini ve şiddetsiz iletişim becerilerini kullanma etkinliklerinden oluşmaktadır.  Sürece tasarım uzmanlarının da katılmasıyla okul ortamının yeniden düzenlenmesi ve iyileştirilmesi amaçlanmaktadır.  Bu şekilde yeniden tasarlanacak anasınıflara, 1-4. sınıflara sahip iki okul deney grubunu, bu sürecin işletilmediği iki okul da kontrol grubu olarak belirlenecek ve deneysel desen kapsamında okul iklimi ölçeği ve görüşmeler ile ortaya çıkan farklılıklar araştırılacaktır.  Bu kapsamda okul ikliminin geliştirilmesine yönelik bir model oluşturma da amaçlar arasında yer almaktadır.Projenin tasarım ve katılımcı yaklaşımı bir araya getirerek okul iklimini geliştirme amacı özgün bir nitelik taşımaktadır.  Gerek katılımcı yaklaşımın gerekse yeni tasarımların okul geliştirmeye olan katkısının yeterince araştırılmamış olması projenin özgün değerini artıran bir durumdur. Ayrıca öğrenmeye elverişli ortamların fiziksel ve sosyal tanımı konusundaki ülkemizdeki alanyazının yeterli olduğu söylenemez.  Bu kapsamda projenin öğrenmeye elverişli ortamlara ait denenmiş ve kanıtlanmış bir model ya da rehber ortaya koyma amacı özgün olarak değerlendirilmektedir.	4,20
Proje önerisi, engelli kardeşi olan bireylerin psikolojik örüntülerinin ve problem alanlarının ele alınması ve bir psiko-eğitim programının geliştirilerek etkililiğin sınanacak olması bakımlarından özgün bulunmuştur. Ancak projede geliştirilecek olan psiko-eğitim programının yurt dışındaki programlardan farkının ne olduğunun belirtilmemiş olması projenin özgün değerini kısmen sınırlandırmaktadır.	4,00
Bu projenin amacı sigara kullanan ve kullanmayan bireylerde sigara paketleri üzerinde bulunan birleşik sağlık uyarılarının etkisini göz-izleme tekniği ile araştırmaktır.Proje önerisinin 'Özgün Değer' bölümünde, benzer çalışmaların yurtdışında yeterince yapılmakta olduğu fakat ülkemizde bu tür çalışmalara az rastlandığı belirtilmiştir. Bu durumda projenin ulusal bazda özgünlük taşıdığı anlaşılmaktadır. Alanyazın bölümünde birleşik uyarılara yönelik gerçekleştirilen çalışmalar -özellikle göz izleme cihazları ile- detaylı bir şekilde verilmediği için özgün değer boyutunu açıklamada yetersiz görülmektedir. Diğer yandan, araştırmanın özgün değeri, konunun sağlık açısından önemine ve daha önce bu türden bir araştırma yapılmamasına vurgu yapılarak açıklanmıştır. Ancak, bu iki ölçüt özgün değeri ortaya çıkarmak için yeterli değildir. Bu uyarıların etkililiği üzerine yapılan iki çalışmadan bahsedilmiş, fakat bu çalışmaların birleşik uyarılarının etkisinin belirlenmesinde neden yetersiz kaldığı ve göz izleme tekniğinin bu çalışmalarda giderilemeyen hangi sorun ya da sorunlara çözüm getireceği soruları cevapsız kalmıştır.Ayrıca, proje önerisinin araştırmacılar tarafından daha önce yapılan ve bu konuda yayına sunulan pilot çalışmadan örneklemi genişletme dışında projeye katacağı yeniliğin ne olacağı anlaşılamamıştır.	2,00
"Önerilen projenin amacı, cerrahların, cerrahi eğitim süreçlerindeki pasif-görüş yeteneklerinin benzetim tabanlı öğretim teknolojilerine dayalı ve özel dokunsal cihazların kullanıldığı öğretim materyalleri ile geliştirilmesi, bu teknolojilerin etkililiğinin ve verimliliğinin araştırılmasıdır.Öğrenme ortamlarının, eğitim etkinliklerinin öğretim teknolojileri ile desteklenmesinin maliyet, eğitim kalitesi, öğrenme performansı açısından önemli getiriler sağladığı açıktır. Tıp, dünyada olduğu gibi ülkemizde de teknolojik gelişmeleri en çok tetikleyen alanların başını çekmektedir. Haptic teknolojisi ile kurulmuş bir sistemin tıp öğrencilerinin yetiştirilmesi sürecinde kullanılması ve bu deneyimlerin sonucunda bir öğretim programının geliştirilmesi ülkemizde benzer çalışmaların çok sınırlı olması noktasında nitelikli bir proje olarak görülebilir. Sunulan proje önerisinde ele alınan durum (Pasif görüş problemi) ile ilgili bir alanyazın da verilmiştir. Ancak, dokunmatik, haptic cihazların tıp alanında kullanılması ve alana nasıl katkı sağladığı yönünde alanyazın sunulmamıştır. Kanada’da TÜBİTAK gibi bir araştırma geliştirme kurumu tarafından desteklen benzer bir projeden bahsedilmiş; amacı, kapsamı, sonuç veya beklentilere dair bir içerik verilmemiştir. Proje önerisinde haptic cihazların tıp alanına sağladığı olanaklar ve fırsatlar yeterince irdelenmemiştir.Sunulan proje önerisi, daha önce TÜBİTAK desteği ile yürütülmüş ECE projesi üzerine inşa edilmektedir. Ancak, ECE projesinin amacı, kapsamı ve çıktılarına yönelik aydınlatıcı içeriğe rastlanmamıştır.ECE-PG Projesinin 5 adımda gerçekleştirileceği ifade edilmiş ve bu 5 adım ayrıntılarıyla açıklanmıştır. Yapılabilirliğine yönelik ön çalışmalar gerçekleştirilmiş ve proje metninde sunulmuştur. ‘Mevcut ECE senaryoları adaptasyon alternatiflerinin değerlendirilmesi’ şeklinde eski projeye sıkça atıfta bulunulmuş ancak bu senaryolardan bir örnek ve önerilen proje ile nasıl bir noktaya çekileceğinin öngörüldüğüne dair akış şeması veya planlama sunulmamıştır. Araştırma olanakları tablosunda belirtilen ‘Eğitsel yazılımların geliştirilmesi’ hedefinin muhtevasına yönelik bir içeriğin metinde bulunmaması da proje önerisini sınırlandırmıştır."	1,40
Proje önerisinde ele alınan konu (ergenlerin akıllı telefon ve sosyal ağları kullanma sıklıkları ve sosyal ağlara yönelik tutumları, anne-babaların tutumları ve izleme davranışları ) özgün bulunmuştur. Bu kapsamda ölçeklerin geliştirilecek olması da proje önerisinin özgünlüğüne katkı sağlamaktadır. Sosyal medyanın sadece olumsuz etkileri üzerinde durulmuş olması ve olumlu yönlerinin göz ardı edilmiş olması projenin özgünlüğünü kısmen sınırlandırmaktadır.Bunun yanında ergenlerin sosyal medya kullanım örüntülerinin sadece facebook üzerinden incelenmesi günümüzde onlarca sayıdaki sosyal medya veya diğer araçların kullanımının dikkate alınmaması özgün değerini kısmen azaltmaktadır. Aynı zamanda fake hesapların dikkate alınmamış olması da bulguların genellenebilirliğini olumsuz etkilemesi açısından özgün değeri sınırlandırmaktadır. 	4,00
"Bu araştırma projesi bakım personelinin ihtiyaç duyduğu eğitimlerin tespit edilerek, bir eğitim programının hazırlanmasını ve etkililiğinin test edilmesini içermesi açısından söz konusu alanda bir ihtiyacı gidermeye dönük katkı sunmayı amaçlamaktadır. Bir diğer ifadeyle, bu proje ile çocuk evlerinde kalan korunmaya muhtaç çocukların bilişsel, fiziksel, dil, öz bakım, duygusal ve sosyal gelişimlerini desteklemekte önemli bir görev üstlenen bakım personelinin mesleki gelişimlerinin arttırılması hedeflenmektedir.Çalışılan konu önemli olmakla birlikte, aşağıda belirtilen hususlar projenin özgün değerini sınırlandırmaktadır.Proje önerisi önemli ölçüde 2010 yılında yapılan ve Ankara ilini kapsayan bir yüksek lisans tezinin (Yaman 2010) sonuçlarına dayandırılmaktadır. Burada iki husus dikkat çekmektedir; Ankara ilinden elde edilen sonuçların genellenebilirliği ve proje önerisinin dayandırıldığı söz konusu çalışmadan sonra 7 yıllık bir sürenin geçmiş olması. Proje önerisinde bu süre içerisinde ortaya çıkan değişikliklerden söz edilmemiş olması özgün değeri sınırlandırmaktadır.Bu tür kurumlarda görev yapan personel gerek üniversite eğitimi ile gerek görev süreci içinde bu tür hizmet içi eğitimlere tabi olmaktadırlar. Bu tür kursları ilgili personelin %92’sinin aldığı proje önerisinde de belirtilmektedir. Bu tür eğitimlerin kurumun rutin faaliyetleri içerisinde olduğu bilinmektedir. Bu çalışma, bu uygulamalardan kendini farklılaştıramamaktadır. Mesleki yeterlilikle ilgili ispatlanmış konuların veya içeriklerin tekrar eğitim gereksinimi olarak belirlenmeye çalışılması özgün bir değer taşımamaktadır. "	2,20
Bu projenin iki önemli amacı bulunmaktadır. Bunlardan ilki Türkiye genelinde lise düzeyinde aile ve öğretmenler ile okul psikolojik danışmanlarının ergenlerde intihar sinyallerine ilişkin bilgi düzeylerini belirlemektir. Çalışmanın ikinci amacı ise probleme dayalı öğrenme yaklaşımını esas alarak ailelere, öğretmenlere ve okul psikolojik danışmanlarına ergenlerde intihar sinyallerini fark etmeleri ve bunları fark ettiklerinde ilk müdahalede yapmaları gerekenlere ilişkin intiharı önleme konusunda bilgi ve beceri kazandırmak amacıyla bir önleme programı geliştirmektir. Bu hedefe yönelik olarak aile, öğretmen ve psikolojik danışmanlar için üç farklı psiko-eğitsel programın hazırlanması ve bu programların etkiliğinin test edilmesi amaçlanmaktadır.Konunun önemine karşın, proje önerisinin diğer önleyici çalışmalardan hangi yönleri ile farklılaştığı somut şekilde ortaya konmamıştır.Mevcut literatür intihar belirtileri ile ilgili oldukça doyurucu bilgiler sunmaktadır. Bunun dışında, proje önerisinin bu alana ilave olarak nasıl bir katkı sağlayacağı net değildir. Bir diğer önemli nokta, intihar riskinin bir krize müdahale olduğu ve intihar eğilimi yüksek bireylere daha üst düzey psikolojik yardım gerektirdiğidir. Lisans eğitimi sürecinde psikolojik danışmanlara bu tarz üst düzey beceri gerektiren müdahaleler öğretilmemektedir. Bu durum hem mesleki sınırların hem de mesleki yeterliliklerin dışındadır. 	1,60
Projede STEM uygulamaları Biyolojideki Kalıtım, insan vücudu-sinir sistemi ve ekoloji ünitelerine entegre edilerek üç farklı eğitim modülünün geliştirilmesi amaçlanmaktadır.Projede açık olarak belirtilmemiş olsa da, proforma faturalar incelendiğinde, bu modüllerin hazır kitlerden yararlanılarak yapılacağı izlenimini vermektedir. Bu da STEM için beklenen beceri ve tasarım süreçlerini destekleme oranını azaltmaktadır. Böyle değilse açık olarak belirtilmelidir.Proje önerisinde, Biyoloji dersi öğretim programında çok sayıda üst düzey bilgi olduğu ancak en temel kavramların anlamlı öğrenilemediği, moleküler düzeydeki bilginin karmaşık yapının içine ilişkilendirilemediği aktarılmıştır. Projenin gerçekleştirilecek olmasının ana gerekçeleri olarak ülkemizde fen alanında akademik başarının düşük olması, biyoloji konularının STEM entegrasyonlu uygulamalarının zor olması, mevcut örneklerin yetersiz olması ve gençlerin STEM alanlarına ilginin artırılması olarak belirtilmiştir. Bununla birlikte proje kapsamı Kalıtım, Ekoloji ve Sinir Sistemi modülleri ile sınırlı tutulmuştur. Kalıtım modülünün geliştirilmesi yüzeysel olarak gerekçelendirilmiş olsa da genel anlamda neden bu konuların seçildiği açıklanmamıştır. Yetersiz bulunan sınırlı sayıdaki örnekler neler olduğu, yetersiz bulunmalarının sebepleri, üretilecek modüllerin üstün yönleri ve farklı yönleri neler olduğu yeterince açıklanmamıştır.Çalışmanın kuramsal çerçevesini oluşturan STEMin sadece biyoloji ve tasarım boyutlarının proje içerisinde kullanılması kuramsal çerçevenin bir eksikliği olarak değerlendirilebilir. Bu durumun proje sürecini olumsuz yönde etkilediği düşünülmektedir. Üniversite laboratuar olanaklarından eğitimde fırsat eşitliğinin sağlanması adına yararlanılacağı belirtilmektedir. Ancak bu tercihin teknolojik donanımı yetersiz olan okullardan öğrencilerle çalışılması için yapılacağı öngörülmektedir. Dolayısıyla laboratuvarın veya kullanılacak araç-gereçlerin çalışma yapılacak okullarda değil de üniversitede oluşturulacak olması projede öngörülenin aksine fırsat eşitliğini desteklemeyeceği gibi proje kapsamında bulunmayan bir birimde kapasite geliştirmeye yönelik olduğu düşünülmektedir. Ayrıca, öğrencilerin okul ortamında uygulamalar yapmaları ile okul dışına çıkarak üniversite ortamında bir uygulama yapmaları mekansal farklılıklardan kaynaklı bir etkinin oluşmasına da neden olabilir. Üniversite ortamına öğrencileri taşımaktan amaç üniversiteye/STEMle ilgili alalara ilgiyi artırmak ise bu etkinlik okul ortamında kısıtlılığa bağlı olarak açıklanamaz. Yukarıda ifade edilen hususlara ilave olarak proje önerisinin yöntemiyle ilgili sorunlar da özgün değeri olumsuz etkilemektedir. Yöntemde araştırma probleminin açık olarak ortaya konulmaması, proje yöntem ve aşamalarının neler olacağı konusunda tereddütlere neden olmaktadır. Araştırma problemi ve alt problemler veya test edilecek hipotezlerin açık olarak yazılmamış olması önemlibir sorun olarak görülmektedir. 	1,20
Proje önerisinde, Eleştirel Arkadaş Grubu (EAG) Modeli’nin fizik, kimya ve biyoloji branşlarındaki lise öğretmenlerinin profesyonel gelişimlerinde kullanılma ve yaygınlaştırılma imkânlarının araştırılması hedeflenmektedir. Bu çalışma kapsamında, EAG’nin okullarda etkin bir biçimde uygulanmasında izlenecek adımların neler olduğu, öğretmenlerin gelişimine ve öğrencilerin öğrenmesine nasıl bir etkisi olacağı ve ülkemiz okullarında nasıl yaygınlaştırılabileceği araştırılacaktır. Bu sebeple proje önerisi özgün bulunmuştur.	4,20
Önerilen projede özel eğitim ile ilgili Türkçe web sitelerinin kalitesinin değerlendirilmesi için kullanılabilecek bir ölçme aracının kazandırılacak olması olumlu bulunmuştur.Proje önerisinde incelenecek web sitelerinin kalite ve karakteristiklerinin incelenmesi sadece Reichow(2013, 2014)’un çalışmalarına dayandırılmaktadır. Oysa web sitelerinin kalitesini değerlendirmeye yönelik, kuramsal temelleri olan birçok farklı model bulunmakta, bu modeller içerik, gezinme, yapı ve tasarım, çoklu ortam tasarımı vb. birçok alt öğeyi içerecek şekilde yapılandırılmaktadır. Web sitesinin tasarımı, renkleri, çoklu ortam materyallerinin tasarım özellikleri gibi kaliteyi etkileyebilecek birçok faktör proje önerisinde dikkate alınmamış olması özgün değerini azaltmaktadır. Web sitesi tasarımının kullanılabilirliğin alt faktörleri açısından değerlendirilmemesi de önemli bir sınırlılıktır.Veri madenciliği ve yapay zekâ gibi yeni teknikler kullanmaksızın web sitelerinin kalitesine ilişkin değerlendirmelerin manuel olarak yapılacak olması projenin özgün değerini sınırlandırmaktadır. Bu çalışmanın Reichow’un çalışmalarında elde edilen bulgulardan farklı ve yeni bir bulgu üretmesi olası görünmemektedir. 	1,40
"Proje önerisinde ortaokul 5. sınıfta okuyan öğrencilerin dijital öyküleme yoluyla kurdukları matematiksel problemlerin Türkçe dil bilgisi, matematiksel ve teknolojik içerik açısından incelenmesi, değerlendirilmesi ve gerek duyulursa düzeltilmesi amaçlanmıştır. Amaç ve hedefler bölümünde projenin amaçları ayrı iki grup şeklinde maddeler halinde sunulmuştur. İlk grupta öğrencilerin kurduğu matematik problemlerinin incelenmesinin amaçlandığı betimsel bir çalışma söz konusudur. İkinci grupta belirtilen amaçlara dönük araştırma soruları bulunmamaktadır. Örneğin, proje önerisinin ilerleyen kısımlarında bu amaçlara ulaşmaya yönelik (teknoloji kullanımına yönelik öz güveni artırmak vb.) veri toplanıp toplanmadığı belli değildir. Araştırmacılar problem kurma ile dijital öyküleme süreçleri arasındaki ilişki açık ve net bir biçimde ortaya konulmadığından dolayı bu durum özgün değerini zayıflatan bir unsurdur. Ayrıca, projede problem örnekleri ve dijital öyküleme değişimli olarak aynı anlamda kullanılmıştır.   Proje önerisinde dijital öykülerin matematik eğitimi ortamlarında özellikle de problem kurma kullanımına yönelik durumlarda yeterince yer almadığı ifade edilmiş ve “öğrenciler daha sonraki öğrenim hayatlarında problem kurma çalışmalarında dijital öyküleme yöntemini kullanarak sorun yaşamadan etkili, özgün ve yaratıcı problem kurma çalışmaları gerçekleştirebilecek düzeye gelmiş olacaklardır” şeklinde kesin bir yargıya varılmıştır. Ancak bu yargıyı destekleyecek argümanlar ortaya koyulmamıştır. Bu konuda bilimsel araştırmalar olmadan böyle bir düşünceye varılması son derece yanlıştır. Projenin temeli dijital öyküleme üzerinedir. Ancak bu konuya yönelik literatür tabanlı ham bilgiler yani teorik bilgiler verilmektedir. Dijital öykülemeye örnek net olmayan ekran görüntüleri üzerinden verilmiş ve bazı açıklamalarda bulunulmuştur. Ancak dijital öykülemeye dayalı problem kurmaya yönelik araştırmacılar tarafından oluşturulmuş bir senaryo ve görsellerle destekli bir örnek etkinliğin sunulması konuyu daha netleştirecektir. Projenin özgün değerini olumsuz yönde etkileyen hususlardan biri de dijital öyküleme yoluyla problem kurmanın etkililiğinin nasıl tespit edileceği ile ilişkilidir. Literatür taramasının bir bölümünde öğrencilerin problem kurma sürecinde karşılaştıkları güçlükler ele alınmıştır. Dijital öyküleme yoluyla problem kurmanın, öğrencilerin bu zorlukları aşmada nasıl etkili olduğuna odaklanılmamaktadır. Öğrencilerin dijital öyküleme yoluyla kurdukları problemler sadece Türkçe dili,  matematiksel içerik, teknolojik içerik, inanç ve özgüven değişkenleri açısından değerlendirilecektir. Her ne kadar amaçlar arasında “2-Öğrencilerin dijital öykü temelli özgün problemler kurmalarına olanak sağlamak ve 3-Öğrencilerin teknolojiyi de işin içine katacak biçimde birer iyi problem kurucu olmalarını sağlamak” belirtilse de problem kurma becerisine dair bir teorik çerçevenin eksikliği projenin özgün değerini düşürmektedir. Projenin özgün değerini olumsuz yönde etkileyen bir diğer husus ise öykülerde dilin kullanımının nasıl ele alınacağı noktasındadır. Oluşturulacak dijital öykülerin Türkçe dili açısından inceleneceği belirtilmiştir. Bu noktada matematik ve dil konusunda yapılan çalışmalardan faydalanılmaması özgün değeri düşüren önemli bir eksikliktir. Önerilen projenin özgün değerini olumsuz yönde etkileyen yöntemsel durumlar aşağıda maddeler halinde sunulmuştur: Önerilen projede araştırma deseni olarak eylem araştırması yapılacağı belirtilmiştir. Yöntem bölümünde eylem araştırması hakkında kitabi bilgilere yer verilmiş; ancak projede bu desenin nasıl uygulanacağı hakkında yeterli açıklamalar mevcut değildir. Proje önerisinde öğretmenin araştırma sürecinde yer alacağı ifade edilmiş, ancak süreçte öğretmene ve rolüne ilişkin açıklama yapılmamıştır.Dijital öyküleme yoluyla problem kurma çalışmalarının ne kadar süreceği, öğrencilerin kaç problem kuracağı, problem kurma çalışmalarının yapısı ve amacı (dersin başında/sonunda; bireysel/ grup olarak), bu süreçte öğretmen ve araştırmacıların rolü gibi konular hakkında yeterli bilgi yoktur. Ayrıca proje sonunda yapılacağı belirtilen görüşmelerin hangi amaca hizmet edeceği belli değildir. Genel olarak toplanan her tür verinin hangi araştırma sorusuna cevap vereceği net değildir. Ayrıca, veri analizi ile ilgili genel, kitabi ifadelere yer verilmiştir. Özellikle ne tür nitel verilerin toplanacağı ve bunların nasıl analiz edileceği (kod ve temalar ne hakkında olacak? Öğrencilerin problem kurma becerilerindeki gelişimleri hakkında mı yoksa bu süreçte yaşanılan sorunlar hakkında mı?) yeterli şekilde açıklanmamıştır.Rubrik olarak önerilen ölçme araçları rubrik özelliğini taşımamaktadır."	1,80
"Proje önerisi, okul kapasitesinin artırılmasına yöneliktir. Okul kapasitesi okulun asıl amacı olan etkili eğitim-öğretim amaçlarını gerçekleştirebilmesi için süreçleri etkileyen liderlik, okul kültürü, çalışanların beklenti ve ihtiyaçları, okul çevre ilişkileri, öğrenci ve eğitim-öğretim süreçleri gibi değişik boyutları tek şemsiye altında toplayarak okula ilişkin bütüncül bir bakış açısı geliştirmektedir. Parça parça iyileştirmelerin beklenen sonucu vermediğinden hareketle okula ilişkin daha bütüncül ve kapsayıcı bir çerçevenin gerekliliğinden yola çıkılmıştır. Bu anlamda ""okul kapasitesi"" kavramı önemli bir kavramdır. Ancak projenin özgün değerine ilişkin aşağıdaki eksiklikler tespit edilmiştir;Türkiye’de sosyal bilimlerde ve eğitim bilimlerinde adem-i merkeziyetçi Kuzey Amerika kaynaklı modellerin, uygulamaların, kavramlar yaygınlıkla kullanılmaktadır. Okul kapasitesi de bu kavramlar arasındadır ve okullara ilişkin bütüncül bir değişim yaklaşımına dayanmaktadır. Ancak Kuzey Amerika kaynaklı bu kavramlar Türkiye gibi aşırı merkeziyetçi sistemlere taşındığında kendilerinden beklenen etkiyi gösterememektedirler. Proje önerisinde de okul kapasitesi kavramının merkeziyetçi Türk eğitim sisteminde nasıl araştırılacağının ve uygulanacağının cevabı yoktur. Okul kapasitesi kavramının Türk eğitim sisteminde kullanımında kısıtlılıkları ve okul ortamına bağlı farklılıkları izah edilmemiştir.Proje önerisi ana eksende hizmetiçi eğitimlerin farklı boyutlarda okul kapasitesini geliştirmeye doğrudan hizmet edeceği gibi bir varsayım üzerine kurgulanmış gözükmektedir. Oysa hizmetiçi eğitimler ile okul kapasitesinin geliştirilmesi arasında ampirik bir bağ olduğunu destekleyen kanıtlar sunulmamıştır. Örneğin, projenin ilerleyen kısımlarında araştırmacılar proje kapsamında, eylem araştırması öncesinde yöneticilere, özellikle öğretmenlere, velilere yönelik onlarca (örneğin sadece liderlik konusunda 25 seminer başlığı listelenmiştir) semineri eğitim-öğretim süreci devam ederken öğretmenlere nasıl verecekleri yeterince açıklanmamıştır. Ayrıca seçilen 3 okuldaki öğretmenlerin bu derece yoğun seminerlerden oluşan bir projeye katılmaya motivasyonlarının nasıl sağlanacağı belirsizdir. Araştırma bir eylem araştırması olarak tasarlanmıştır. Ancak proje önerisinde seminerler öne çıkarken eylem araştırması kaybolmuştur.Türkiye’de bütüncül bir okul kapasitesini geliştirme modelinin olmadığı, böyle bir model geliştirileceği ve bu modelin ilkokul, ortaokul ve liselerde  ülke çapında uygulanabileceği iddia edilen bu  araştırma, konusu ve amacı itibarı ile önemli olmakla birlikte, modelin çok kapsamlı konuları içermesi ve geliştirilme süreçlerinin ve sonuçta ortaya çıkacak modelin nasıl olacağının yeterince açıklanmadığı dikkati çekmektedir.  Proje önerisinde okul kapasitesini oluşturan değişkenler, bu değişkenler ile ilgili ne tür müdahalelerin yapılmasıyla kapasitenin geliştirileceği, müdahaleler sonucunda etkileneceği beklenen öğrenci başarısı arasında kavramsal bir bağ kuran açık bir araştırma/eylem araştırması modeli kurgulanmadığı düşünülmektedir."	1,40
Proje önerisi, asgari ücretle çalışan bireyler için Hanehalkı İşgücü Anketi (HIA) ve Kazanç Yapısı Anketi (KYA) kullanılarak Mincer denklemi, iki aşamalı Heckman ve iki aşamalı kantil denklemler yardımıyla eksik bildirim sorununun yaygınlığını ve boyutunu araştırmayı hedeflemektedir. Ayrıca eksik bildirimin mevcut ve yaygın olduğu sektör ve mesleklerin ortaya konulması ile eksik bildirim nedeniyle SGK prim ve vergi kayıplarının hesaplanması da projenin diğer amaçları arasındadır. Ülke çapında mikro veri kullanılarak ücretlerde eksik bildirim sorununa odaklanan başka bir çalışma bulunmadığı için proje hem ulusal hem de uluslararası literatüre katkı sağlama potansiyeline sahiptir. Diğer yandan, kullanılması planlanan ekonometrik yöntemler bağlamında da proje metodolojik olarak yazına katkı sağlayabilir. 	4,80
Proje önerisinin amacı, Türkiye özelinde, hanehalklarının tüketimlerinin belirleyicilerini saptamak ve tüketim kalıplarında ne ölçüde grup etkisinin etkin olduğunu saptamaktır. Uluslararası yazında tüketimin belirleyicileri ve tüketim kalıpları çokça çalışılmış bir konu olsa da, tüketimde referans grubu etkisi ağırlıkla gelişmiş ülke örnekleri için mevcuttur. Dolayısıyla, önerilen projenin özgün değeri tüketimde grup etkisinin rolünün ampirik olarak orta gelir sınıfındaki bir ülke için ortaya konulmasıdır.Önerilen proje TÜİK Hanehalkı Tüketim Anketi mikro verilerine dayanmaktadır. Bu veri oldukça zengin bir içeriğe sahip olmakla birlikte bazı kısıtları da barındırmaktadır: Bu kısıtların başında kişisel tüketim harcamalarının bulunmaması, bunun yerine hanenin tüketim harcamalarının yer alması gelmektedir. Dolayısıyla, proje önerisinde yer yer bahsi geçtiği gibi bireylerin ne ölçüde grup etkisini altında kaldıkları veya ne ölçüde “göze çarpan tüketim” harcaması yaptıklarını tespit etmek mümkün değildir. Grup etkisinin birey tercihleri üzerinde etkisi olsa bile bunun hane tercihlerine nasıl yansıyacağı proje önerisinde anlatılmamaktadır. Bu bağlamda, proje önerisinde teorik çerçevenin (üniter model veya hane içi pazarlık modeli) çizilmemiş olması bir eksikliktir. Çalışmada kullanılacak veri seti, yapısı gereği, hanehalkı tüketimi ile referans grubunun tüketimi arasındaki nedenselliği açıklamakta yetersiz kalabilmektedir. 	3,60
Proje önerisi, ortaklıkların kar ve zararı paylaşmak için kullanılan mevcut iki kuralın (eşit paylaşım ve katkıları oranında paylaşım kuralları) ortakların katkılarını nasıl etkilediğini deneysel olarak araştırmayı planlamaktadır. Projedeki motivasyon, Kıbrıs ve Kıbrıs (2016) makalesine dayanmaktadır. Yakın zamanda yayınlanan teorik bir makaledeki sonuçları gerçek hayatta test etmeyi amaçladığı için projenin özgün bir nitelik taşıdığı düşünülmektedir.Bununla birlikte, Kıbrıs ve Kıbrıs (2016) makalesindeki teorik sonuçlar bireylerin risk tutumları ve fayda fonksiyonları hakkında yapılan varsayımlara bağlıdır. Proje önerisindeki deney tasarımında bunlarla ilgili herhangi bir test bulunmadığından deneysel ortamda elde edilen sonuçlar ve çıkarımlar net olmayacaktır. 	3,75
Bu projede, 1300-1914 yılları arasında, Avrupa’nın önde gelen devletleri için farklı kaynaklarda yayınlanmış tüketici fiyatları endeksi serilerinin bir araya getirilmesi, bunların aynı tüketici sepetlerini kullanacak şekilde düzenlenmesi ve bu serileri kullanarak hem Balassa-Samuelson hipotezinin hem de Amerika’dan gelen gümüş ve nüfus artışı gibi faktörlerin fiyat seviyesi üzerindeki etkilerinin ampirik olarak sınanması amaçlanmaktadır. Literatürde bu dönemi kapsayan sadece belli bölge ve dönemler için fiyat serileri oluşturulmuştur. Bu projede, mevcut literatürden farklı olarak gerek daha uzun bir dönemin ele alınması gerekse de tüm Avrupa'yı içine alacak şekilde geniş bir ülke grubu üzerine bir çalışma yapılması hedeflenmektedir. Bu anlamıyla projenin literatüre özgün bir katkısının olacağı görülmektedir.Ayrıca uzun dönemli bu serilerle Balassa-Samuelson hipotezinin sınanması, yapılacak testlerin güvenilirliğini artıracaktır.Çalışmanın son hedefi olan Amerika'dan gelen gümüş ve reel faktörlerin fiyat seviyesi üzerindeki etkilerinin ortaya konulması için ekonometrik analize başvurulacak olunması önerilen projenin literatüre yapacağı en önemli katkılardan biri olacaktır.	4,80
Projenin amacı Anayasa Mahkemesi (AYM) kararlarını, hukuk ve iktisat perspektifinden incelemek olarak belirtilmiştir. Türkiye'de bu alanda yapılacak ilk çalışma olması önerinin özgün değeri olarak ifade edilmektedir. Hukuk ve İktisat Yaklaşımı, iktisat biliminin temel varsayımlarını ve araçlarını kullanarak hukuk bilimini analiz eden interdisipliner bir araştırma alanıdır. Proje önerisi, Hukuk ve İktisat Yaklaşımı alanındaki literatürdeki gelişmeler ışığında, Türkiye için hem hakim düzeyinde hem de mahkeme düzeyinde anayasal yargı kararlarının belirleyicilerini tahmin ederek Anayasa Yargısı’nın analizini yapması nedeniyle özgündür.  Ancak, bu alanda bir veri setinin oluşturulması özgün değer olarak nitelendirilemez. Ayrıca, uluslararası çalışmaların Türkiye'ye bir uyarlaması olduğu görülmekle birlikte, Türkiye'nin özelliklerinin çalışmaya nasıl dahil edileceğinin kapsamlı bir şekilde açıklanmaması önerinin özgün değerini sınırlandırmaktadır. 	4,00
"Proje ahlaki özdüzenlemenin bireylerin kararlarını nasıl etkilediğini deneysel bir çalışma ile sorgulamayı hedeflemektedir. Bu doğrultuda ""ahlaki arınma ve ahlaki onay"" süreçlerini göz önünde bulundurmak üzere bireylerin aldatma eğilimlerini araştırıp tek aşamalı kamusal mal oyunu ile temel soruların yanıtlanması hedeflenmektedir. Bununla beraber elde edilecek sonucun ülkemiz vergi düzenlemeleri için bir yol gösterici olabileceği belirtilmiştir. Ancak projenin özgün değerini sınırlandıran bazı hususlar bulunmaktadır:Proje önerisinde yer alan deneyin farklı versiyonları öneride de belirtildiği üzere literatürde mevcuttur. Öneride de bahsedildiği üzere, Branas-Garza vd.(2013) ile proje önerisinin farkı, Branas-Garza vd. (2013) çalışmasında ikinci kısımda diktatörlük oyunu oynanırken bu projede kamusal mal oyunu oynanması olarak gözükmektedir. Ancak bunun nasıl bir farklılık yaratacağı ve katkı sağlayacağı açık değildir. İkinci olarak bu deneyler sonucunda çıkacak sonuçların ülkemiz vergi düzenlemeleri konusunda nasıl bir politika gösterici olacağı açık olarak belirtilmemiştir. Bu konuyu irdeleyebilmek için kamusal mal oyunun kullanılmasının neden gerekli/önemli veya literatürde kullanılan diğer oyunlardan (örneğin, yukarıda bahsedilen diktatörlük oyunu) ne gibi bir farklılık gösterdiği net olarak ifade edilmemiştir. Proje önerisinde ülkemizdeki vergi sorununun temel kaynağı olarak gösterilen ""vergi sistemine ilişkin kaygılar"" problemi ile ilgili olarak projede elde edilecek sonuçların ne gibi bir yol gösterici olabileceği açık değildir. "	2,40
Önerilen projede, Türkiye imalat sanayi için 2002-2013 yıllarını kapsayan firma verileri kullanılarak reel döviz kurunun imalat sanayi firmalarının ihracat kararları (extensive margin) ve ihracat miktarları (intensive margin) üzerine etkilerinin panel veri dinamik rassal etkiler dinamik probit modeli yardımıyla incelenmesi hedeflenmektedir. Bu çalışmanın özgün değeri mikro seviyede ihracatın kur esnekliklerinin iki aşamalı, ihracat piyasasına katılım ve miktar kararlarını içeren modelde tahmin edilmiş değerlerinin öğrenilmesini sağlayacak olmasıdır. Bunun yanı sıra benzer bir yaklaşımı olan Campa (2004) çalışmasına, ticaret çekim modelinin değişkenlerinin dahil edilmesi ile ampirik modeller kullanılarak yapılan ticaret miktarlarının açıklanması konusuna da katkısı olacaktır. Tüm bu hususlar, projenin özgün değerinin olduğunu göstermektedir.Ancak, aşağıda belirtilen faktörler projenin özgün değerini kısmen sınırlandırmaktadır: Literatür taramasında, çalışmanın önemi ve literatürdeki diğer çalışmalardan farkı açıkça ortaya konulmamıştır. Örneğin, Türk sanayi firma verilerini kullanarak ihracat kararları ve miktarları analizi yapan Dinç (2015) çalışması literatür taramasında yer almamaktadır.    Proje önerisinde kullanılacak yöntem açıklanmış olmasına rağmen bu yöntemin literatürde ihracat kararları ve miktarları hesaplamalarında kullanılan diğer modellerden üstünlüğü ortaya konulmamıştır. 	3,80
"Proje önerisi, Merkez Bankası bağımsızlığının enflasyona yaptığı azaltıcı (delegasyon etkisi) ve arttırıcı (tahterevalli etkisi) etkileri aynı anda içeren Merkez Bankası ve Hükümet arasındaki stratejik etkileşimi modelleyen bir oyun teorik model kurarak bu modelin sonuçlarını ampirik olarak test etmeyi amaçlamaktadır. Özellikle piyasa oyuncuları ve Merkez Bankaları arasındaki stratejik etkileşimi aksak bilgi altında modellemek ve para politikasını daha etkin hale getirebilecek piyasa tasarımlarına ulaşmak güncel bir araştırma konusu olduğu için özgünlük taşımaktadır. Projenin ele aldığı iktisat politikaları arasındaki etkileşim konusu Makro İktisat alanının en çok işlenen konularından biridir. Çok sayıda çalışma ve elde edilen sonuçlar ciddi bir külliyata ulaşmıştır. Hem teorik hem de ampirik olarak zengin bir literatür olduğunu söylemek gerekir. Yürütücünün ele aldığı hali ile ve ulaşmak istediği sonuç üzerinden bakıldığında bu geniş literatüre sınırlı bir katkı yapacağı düşünülmektedir. Ancak bu konuda yapılmış çok sayıda çalışma olması bu literatüre önemli bir katkı yapılıp yapılamayacağı konusunda kuşku ortaya çıkarmaktadır. Bunun temel sebeplerinden biri oyun teorisi çerçevesinin net olarak çizilmemiş olmasıdır. Öneride oyuncu sayısı Merkez Bankası ve Hükümet olarak iki kişi olarak belirlenmiş ve diğer piyasa oyuncularının bu etkileşime etkisi göz ardı edilmiştir. Diğer taraftan bu konuda oldukça zengin bir literatür bulunduğu göz önüne alındığında, özellikle ampirik model için mevcut literatür eleştirel bir şekilde taranarak, çalışmanın literatürde hangi boşluğu nasıl dolduracağı daha net bir şekilde ortaya konulmadığı için ayrıca özgün değer kısıtlanmaktadır. Makalelere değinilmiştir ancak bu makalelerin hangilerinin üzerine nasıl bir katkı konacağı net değildir. Son olarak, proje yürütücüsü Boğaziçi Üniversitesi BAP biriminde 14C01P10 numaralı ve “Central Bank Independence and Inflation: Delegation Effect vs. Seasaw Effect” isimli projeyi 2014 yılında tamamlamış olmasına rağmen; proje konusuyla ilgili olabileceği göz önünde bulundurulduğunda, literatür özeti ve yürütücünün özgeçmişinde bu çalışmaya herhangi bir atıfta bulunulmamış olması, özgün değeri kısıtlayan diğer bir husus olarak değerlendirilmiştir. "	2,80
Proje önerisinin amacı, iktisat eğitiminin öğrencilerin yaşam memnuniyeti üzerindeki etkisini ölçmektir. Proje, iktisat biliminde yarı kamusal mal ve hizmetler sınıflandırması içerisinde yer alan eğitimin tüketimi ile eğitimden sağlanan fayda arasındaki pozitif yönlü ilişkinin, iktisat eğitimi için de geçerli olduğu beklentisine dayandırılmaktadır. Bu alandaki literatür incelendiğinde, eğitim ile mutluluk arasında pozitif yönlü bir ilişkinin olduğuna dair yeterli araştırma bulunmamaktadır. Proje önerisinde belirtildiği gibi, iktisat eğitiminin yaşam memnuniyeti üzerindeki etkisini inceleyen tek çalışmanın sonucu iktisat eğitiminin öğrencileri daha mutlu ettiğini göstermekle birlikte, bu sonuç metodolojik olarak tartışmalıdır. Bu yönüyle proje önerisi, literatürdeki bu eksiklik göz önüne alındığında, Türkiye’deki iktisat eğitiminin yaşam memnuniyeti üzerindeki etkisini ölçmesi bakımından özgün değer taşımaktadır. Önerinin özgün değerini kısıtlayan nedenlerin başında teorik altyapının yeterince ortaya konmaması gelmektedir. Ayrıca, elde edilecek bulgulardan özgün, yenilikçi ve yaratıcı nitelikte nasıl öneriler getirileceği konusu çok fazla açıklanmamıştır. Öneride zaman içinde daha fazla iktisat dersi almanın yaşam memnuniyeti üzerindeki etkiyi nasıl tanımlayacağı ve ölçeceği açıklığa kavuşturulmamıştır. Bu proje önerisinde özellikle iktisat dersi almanın öğrencilerin mutluluğu veya yaşam memnuniyeti üzerindeki etkisinin öneminin ve literatüre katkısının ne olduğu öneride detaylı tartışılmamıştır. Önerinin bütünlüğü ve tutarlılığı açısından yaşam memnuniyeti ve mutluluk kavramlarının farkı net bir şekilde ortaya konulmamış ve hangisinin incelemeye konu edildiği açıklığa kavuşturulmamıştır. Bu hususlar projenin özgün değerini sınırlandırmaktadır. 	3,00
Projenin amacı, 2023 hedefleri çerçevesinde ulusal rekabet düzeyinin 81 il seviyesinde, il düzeyinde rekabetçi sektörlerin tespit edilmesi, rekabeti etkileyen gözlenen ve gözlenemeyen değişkenlerin belirlenmesi, sektörel rekabet pozisyonlarının ve simülasyonlarının izlenebileceği teknoloji tabanlı bir sistemin inşa edilmesidir. Proje önerisinin özgün değerine ilişkin tespit edilen hususlara aşağıda yer verilmiştir:Önerilen proje kalkınma ajansı, DPT, TÜİK gibi bir kurum görev sahaları kapsamında desteklenmesi beklenebilecek bir veri toplama ve bildirme çalışmasıdır. Bu bakımdan projenin  kavramsal, kuramsal, ya da metodolojik bir katkısı olduğunu söylemek güçtür.Öneride, özgün değer olarak sunulan ilk husus araştırma yöntemidir. İlgili yazında daha önce Elmas Modeli, Balassa Endeksi ve Üç Yıldız modelinin uygulandığı, önerilen projede bunlara alternatif olarak anket yöntemi kullanılacağı belirtilmekte, ancak anket yöntemi ile hangi bilgilerin toplanacağı ve bunlarla nasıl bir endeks oluşturulacağı yeterince açıklanmamaktadır. Ayrıca ölçülmesi hedeflenen faktörlerin anket yöntemiyle ölçülebileceği yeterince savunulmamıştır.  Bir başka özgün değer unsuru olarak il düzeyinde araştırma yapılacağı belirtilmekte ancak aynı zamanda yazın taramasında Şevket vd. (2015) çalışmasının da yakın zamanda (2013-2014) il bazında rekabet endeksi hesapladığından bahsedilmektedir. Önerilen projenin Şevket vd. (2015)'e göre nasıl bir yenilik getirdiği izah edilmemiştir. Bunun dışında kalan özgün değer iddiaları, uygulamaya yönelik yenilikler (yazılım ve rekabet haritası vb.) olup bunların yazına katkı sağlayacağını söylemek güçtür.  Özgün değere ilişkin yukarıda belirtilen sorunlar dikkate alınarak yöntem kısmının da uygun bir şekilde yeniden tasarlanması gerekmektedir.	1,60
Proje önerisi, günümüzde hem Türkiye hem de dünya için önemli bir sorun olan göç olgusu ve göçmen sorunu, göçmenlerin sosyal, kültürel ve iktisadi adaptasyon ve entegrasyonu, birlikte yaşama tecrübesi ve kültürel etkileşim gibi konular etrafında Bulgaristan'dan Ankara'ya yapılan göçleri konu almaktadır. Bu kapsamda hedefler güden bir çalışma olması nedeniyle özgün değer potansiyeline sahiptir. Ancak öneride iddia edildiğinin aksine, Bulgaristan’dan Türkiye’ye yapılan göçler hakkında sözlü tarih yöntemiyle yapılacak ilk araştırmanın bu çalışma olacağını söylemek mümkün değildir. 	3,60
Balkanlar'da Aşağı Tuna olarak bilinen bölgedeki voynuk adı verilen yerel askeri unsurların, Bizans döneminden Osmanlı Devleti'ne intikalleri ve Osmanlı düzeninde XVI. yüzyıl ortalarına kadar askeri, kültürel ve sosyal olarak varlıklarını nasıl ve ne oranda koruduklarını analiz etmeyi vaad eden proje önerisi, konu ve kapsamı açısından özgün değer üretmeye aday bir araştırma projesidir.Bununla beraber, projenin ana kaynağını oluşturacak Osmanlı defterlerinin, voynukların demografik ve sosyo-ekonomik durumları hakkında ilk elden önemli veri setleri sağlayacak olsalar da, proje çıktılarında sadece bunlardan hareketle onomastik, rakamsal ve istatistiksel bir çerçevenin dışına çıkılamaması riski de mevcuttur. Proje önerisinin, sadece Bulgaristan bölgesindeki voynukları kapsaması ve bu defterler dışındaki kaynakların literatürde az çok işlenmiş olması da özgün değer potansiyelini sınırlamaktadır. Yürütücünün doktora tez çalışmasının proje önerisiyle konu ve kapsam açısından benzerliği de özgün değer bakımından sınırlayıcı bir faktör olarak değerlendirilmiştir. Bu konudaki şüphenin giderilmesi için, yürütücünün proje önerisinin literatür değerlendirmesi kısmında ayrı bir açıklama yapması gerekirdi. 	3,40
Proje önerisi, orijinal bir kaynak olan itimatnamelere dayanması nedeniyle özgünlük içermektedir. Ancak, itimatnamelerin içerikleri ve bu içeriklerden diplomasi tarihine katkı sağlayacak malzemenin nasıl çıkarılacağının ikna edici bir şekilde belirtilmemiş olması önerinin özgünlüğünü sınırlamaktadır. Proje önerisinde itimatnamelerin muhtevası anlatılmamıştır ve bu nedenle yürütücünün öneride belirttiği yöntemlerle buradan nasıl bir içerik ve söylem analizi gerçekleştireceği anlaşılamamaktadır.  	2,20
"1860’dan itibaren Düzce ve çevresine yerleştirilen Kafkas göçmenlerinin kültürlerini etkileyen tarihi şartları değerlendirmek, göçmenlerin toplumsal uyumları yanında mahalli ve dini özelliklerinde zaman içerisinde ortaya çıkan gelişme ve değişmeyi ortaya koymak amacıyla hazırlanan proje seçilen konu, belirlenen amaç ve hedefler bakımından ilk bakışta özgün görünmekte ise de, aşağıda belirtilen sorunlar bu durumu önemli ölçüde olumsuz etkilemektedir: Proje başlığında ""...Tarihi Bir İnceleme..."" ibaresi yer almaktadır. Ancak önerilen konu ve yöntemin tarih disiplininden çok diğer bazı disiplinlere (sosyoloji, sosyal antropoloji, etnografya, dil, onomastik ve din sosyolojisi ve diğer alanlar) daha uygun olduğu, ortaya çıkacak verilerin bu alanlara sağlayacağı katkının daha fazla olacağı değerlendirilmiştir. Projenin özgün değer kısmında, ifadeler net, anlaşılır olmaktan uzak ve söz konusu kriterle ilgili soruları cevaplamakta yetersiz kalmıştır. Bu proje kapsamında yapılacak çalışma ile literatürdeki hangi boşlukların doldurulacağı, mevcut bilgiler değerlendirilecekse bunun hangi farklı yöntem ve perspektiflerle yapılacağı, kuramsal ve kavramsal çerçevede ne gibi yeniliklerin getirileceği belirtilmemiştir.Proje önerisinde, muhacirler ile yerli halk arasındaki ilişkilerin tarihi bağlam ve değişimlerden bağımsız bir şekilde mutlak bir uyum ve entegrasyon şeklinde betimlenmiş olması, projenin olası çıktılarının ampirik verilere göre değil bu ön kabule dayalı olarak şekillendirileceği şüphesini doğurmaktadır."	2,40
Proje önerisi son yıllarda daha sıklıkla ele alınmaya başlanan mekan-siyaset ilişkisine dair olup, bunun Osmanlı Devletinin üç önemli mekanına uygulanacak olması bakımından özgün değeri bulunduğu değerlendirilmektedir. Araştırma, Osmanlı devletinde toplumsal hareketliliğin en yoğun olduğu bir dönemi ele alacak olması, ayrıca sosyal tarih araştırmaları bakımından önem ifade etmektedir. Bu proje son dönem Osmanlı siyasal tarihi bağlamında İstanbul kent mekânının sembolik niteliği, siyasal kültür ve toplumun siyasal katılımı arasındaki karmaşık ilişkinin analiz edilmesi bakımından dikkate değerdir. Özellikle 1908 Jön Türk Devrimi sonrasında kitlesel siyasal katılımın artık bir demokratik norma dönüşme sürecine girdiği bir zamanda mekânın toplumsal hareketlerle olan karşılıklı ilişkisi ve etkileşimini açıklama yaklaşımı genel olarak Türkiye demokrasi tarihi açısından özgün bir katma değer sağlayacaktır.Ancak yürütücünün daha önce yayımlanan İzmir Kentinde Siyasi Protesto Kültürü, 1908-1912 isimli eserinin olması ve bu eserin proje önerisinden farkının açıkça belirtilmemesi projenin özgün değerini zayıflatmaktadır.  	3,80
Proje önerisi, halk bilimi alanında yeterince araştırma yapılmamış olan kadın folklorunu konu almaktadır. Kadın folklorunun farklı cephelerinin (kültürel mekan, mutfak geleneği, giyim-kuşam, eğlence, gelenek-görenek ve inanışlar, maddi kültür vb.) Balıkesir merkez, ilçe ve köylerinde yapılacak derlemelerle ortaya çıkarılması bu proje önerisinin temelini meydana getirmekte, ayrıca araştırma sahası olarak Balıkesir’in seçilmiş olması önerinin örneklem özgünlüğünü güçlendirmektedir. Proje önerisi, Türkiye'deki toplumsal cinsiyet kimliklerinin oluşması ve değişmesindeki yerel kadın folklorunun kökenlerinin ve etkilerinin belirlenmesi ve açıklanmasını hedeflemesi açısından değerlidir. Ayrıca, UNESCO-Somut Olmayan Kültürel Miras Sözleşmesi’nin dezavantajlı gruplara özgü niteliklerin yaşama geçirilmesi açısından da önemlidir. Bu projenin halkbilim alanında eksik bulunan feminist bakış açısından yapılacak olması çalışmanın özgün değerini oluşturmaktadır. 	4,20
"Proje, 1839-1938 tarihleri arasında, İngiltere, Fransa, Amerika, Almanya, Avusturya ve İspanya gazetelerinde, Türk kadını ile ilgili yayınlanmış olan 20.000 civarında haberi analiz ederek Batı kamuoyundaki Türk kadını algısını tespit etmeyi hedeflemektedir. Proje özellikle Osmanlı asırlarının en sorunlu dönemlerini ve ayrıca batı için ortaya çıkışı bir sorun teşkil eden Türkiye Cumhuriyetinin kuruluş yıllarındaki Türk Kadınını ele alacaktır. Her iki dönemde Batı'nın genel olarak doğu ve özel olarak Türkler hakkındaki yaklaşımları ve Batı'daki Türk imajı bilinmektedir. Bu proje bilinen bu imajın sadece bir yönünü ""kadını"" ele alması bakımından mikro bir çalışma olarak önemlidir.Proje batı basınında Türk kadınının imgesini anlamayı hedeflemektedir. Bu bakımdan özgün değeri vardır. Ancak daha önce yapılan ve farklı kaynaklara dayanan benzeri çalışmalardan farklı sonuçlara ulaşma ihtimalinin zayıf olması özgün değerini azaltmaktadır. Önerilen proje önerisi, inceleyeceği konu bağlamında özgün olmakla birlikte, önerideki metodolojik/kavramsal/kuramsal eksiklikler nedeniyle projenin özgün değeri zayıflamaktadır. "	4,00
“Sultan II. Abdülhamid Dönemi Osmanlı Fevkalade Elçilikleri (1876-1909)” başlıklı proje, dış politikanın önemli bir yer işgal ettiği II. Abdülhamid döneminde yurtdışına gönderilen olağanüstü elçilik misyonları hakkında kapsamlı bir araştırmayı öngörmektedir. Bu projenin, II. Abdülhamid'in fevkalade elçilikler üzerinden nasıl bir diplomasi birikimine sahip olduğunu, dış politikayı nasıl okuduğunu ve nasıl bir politika izlediğini daha anlamlı kılacak özgün ve bilimsel sonuçlar ortaya koyma potansiyeli mevcuttur. Bu nedenle proje önerisi özgün bir değer taşımaktadır.Öte yandan, proje araştırmasının kapsamı, II. Abdülhamid dönemindeki fevkalade elçiliklerin Osmanlı hariciyesi içerisindeki kurumsal boyutuna odaklanarak bunların yıllara, ülkelere, gönderilme sebeplerine göre dağılımını ortaya koymak ve bu elçilik heyetlerindeki elçi ve diğer heyet mensuplarının da dökümünün çıkarılarak bu elçiliklerin dönemin hangi siyasi gelişmelerine hizmet ettiğini anlamaya çalışmak olarak belirtilmektedir. Bu haliyle proje önerisi, “envanter” oluşturmaya yönelik vurgu analiz kısmından daha baskındır. Bu durum, pratik faydaları olmakla birlikte, projenin özgün değerini kısıtlayıcı bir etki yapmaktadır. Proje önerisinde asıl öne çıkması gereken boyut, statik bir envanter teşkilinden ziyade, tematik sorunsallar oluşturularak II. Abdülhamid dönemi Osmanlı dış politikasındaki dönemeçlerin nasıl şekillendiğinin ve sözü edilen fevkalade elçiliklerin dış politika stratejilerindeki etkilerinin yorumlaması olmalıdır.  	3,00
Proje Cumhuriyet dönemi tarih ders kitaplarının bir eksiği olduğu doğru tespit edilmiş olan Avrupamerkezci tarih yazımını eleştirmek ve bu sorunu gidermeyi hedeflemektedir. Bu yönüyle özgün değeri bulunmaktadır.Özellikle ülkemizde yıllardır tartışılan tarih ders müfredatlarına farklı bir bakışı sağlayabilecek potansiyele sahiptir. Ayrıca Cumhuriyet Tarihi boyunca okutulan ders kitaplarının nasıl bir tarih algısı yarattığının anlaşılması bakımından yapılacak çözümlemeler değerli bulunmuştur. Proje yürütücüsünün daha önceki yayınlarından farklı olarak öneride neler yapacağını belirtmemesi projenin özgün değerini sınırlamaktadır. Ayrıca bu projede daha önceki yayınlanmış araştırmalarına dayanacak olması özgün değer açısından sorunlu bir durumdur. 	3,20
“Saray Mensuplarının Sosyal, Ekonomik ve Siyasi Profilleri: Prosopografik bir çalışma (16.-18. Yüzyıllar)” başlıklı proje önerisinin ana amacı 16. yüzyılın son çeyreğinden 18. yüzyıl son çeyreğine kadar uzanan zaman diliminde saray teşkilatı içinde muhtelif birimlerde yer alan erkek saray personelinin hayatlarının muhtelif cephelerini incelemek ve böylece saray mensuplarının profillerini çıkarmaktır. Proje önerisi, alanında daha önce benzer bir çalışmanın mevcut olmayışı, proje araştırmasında nitel ve nicel araştırma tekniklerinin bir arada kullanılacak olması ve proje hedeflerinin, genel olarak yeniçağ Osmanlı tarih yazımına ve spesifik olarak da saray personelinin sosyal tarihine potansiyel katkısı açısından özgün değere sahiptir. Saray personelinin prosopografik bir yöntemle analiz edilmesi, İstanbul’da ikamet ettikleri yerlerin haritalandırılması, SPSS ve SNA analiz yöntemleri ile sosyal bağlarının çözülmesi ve zaman içinde bu grubun ekonomik, toplumsal ve statüsel olarak geçirdikleri değişimin izlenmesi de tarih araştırmalarına önemli bir dinamizm kazandıracaktır. Ayrıca Osmanlı tarihinin önemli kaynaklarından olan tereke ve muhallefat kayıtlarının daha verimli kullanılmasına da katkı sağlayacaktır.Proje önerisinin başka kaynaklarla güçlendirilmesi özgün değerini artıracaktır.   	4,60
Suriye Türkmen Türkçesi ağızlarının ses ve şekil yönüyle tespiti ve Batı Türkçesi grupları ile karşılaştırmasını öneren proje önerisi, hedef ve amaçları bağlamında özgün değere sahiptir. Öncelikli olarak derleme çalışmaları ile toplanan her yeni bilgi literatür için özgün bir veri mahiyetini taşımaktadır. Türkiye’ye son dönemde göç etmiş Suriye Türkmenlerinin konuştukları ağızların derlenmesi de yaşanan siyasi gelişmeler bağlamında daha da önem arz etmektedir.Günümüzde ağızlar, standart dilin ve değişen teknolojinin etkisi altında, hızla gelişen hayat ve ihtiyaçlar doğrultusunda ses ve şekil özelliklerini yitirmektedir. Bu bakımdan ağız derleme ve inceleme çalışmaları önemlidir. Suriyeli Türkmen ağzı henüz detaylı olarak çalışılmamış bir alandır. Günümüzde yaşanan savaş sebebiyle Suriye Türkmen ağzı tehdit altındadır. Bir başka deyişle çoğunluğu sığınmacı konumuna düşmüş olan Türkmenler, ağız özelliklerini yitirme ihtimaliyle karşı karşıyadır. İnsanlığın ortak kültür mirasının kaybolma riski nedeniyle Suriye Türkmenlerinin ağız özelliklerinin tespiti, UNESCO gibi uluslararası kuruluşlar açısından da değerlidir. Diğer yandan, özgün değer olarak sunulan UNESCO bağlamında somut olmayan kültürel mirasın kayıt altına alınması ve kaybolan bir dil olarak Suriye Türkmen ağızlarında kullanılan Türkçenin tanımlanması izaha muhtaçtır. 	4,60
"Proje önerisi, Osmanlı modernleşme asrına mikro boyuttan bakma imkânı sunmaktadır. Bugüne kadar yapılan siyasi, sosyal ve iktisadi tarih çalışmalar söz konusu döneme makro boyuttan bakmaktadır. Bu ve benzeri mikro çalışmalar dönemi açıklamakta önemli katkılar sunma potansiyeline sahiptir. Ortak panel raporunda ""Proje önerisi çekirge istilalarının tarih ve coğrafyasını tespit etmenin ötesinde istilaların fiyatlar, üretim, göçler ve sağlık üzerindeki etkisini, alınan tedbir ve mücadele mekanizmalarını ortaya koymayı amaçlaması bakımından özgündür. Proje önerisinde bir önceki panel raporu doğrultusunda birtakım düzenlemelerin yapıldığı görülmekle birlikte, aşağıda belirtilen hususların özgün değeri sınırlandırdığı düşünülmektedir.” denmesine karşın öneri çalışma dönemi olarak uzun bir dönemi ve coğrafya olarak ise Anadolu, Rumeli, Kıbrıs ve Arap topraklarını içine alan geniş bir bölgeyi kapsamaktadır. Ancak projenin hem alan, hem zaman, hem de konu açısından fazlasıyla geniş tutulması bu çalışmanın yapılabilirliği ile ilgili şüphe yaratmaktadır. Projenin değeri ortaya koyduğu problem kadar ulaşmak istenilen amaçla da yakından ilgilidir. Öneride amaçlar geniş tutulmuş olup, ulaşılabilir hedefler şeklinde görülmemektedir. Ek olarak önceki panel raporunda belirtilen, “Öneride etki derecesine göre belirlenen bir bölgenin mi tercih edileceği yoksa kronolojik olarak bütün afetlerin mi değerlendirileceği belirsizdir. Bu belirsizlik çalışmanın özgünlüğünü sınırlandırmaktadır."" Hususunun yeniden sunulan proje önerisinde halen geçerliliğini koruduğu görülmektedir.Proje kapsamı, çok farklı iklimlere ve çevresel koşullara sahip geniş bir coğrafyayı içermesi, her alanın aynı düzeyde araştırılmasına imkân vermeyecektir. Bu durumun özgün değere eksiklik getirmesi muhtemeldir. Bu konu daha önceki panel raporunda belirtilmiş ise de yeterli bir değişiklik yapılmadığı görülmüştür. Oysa başlangıç alınan Tanzimat bile bu coğrafyalarda farklı tarihlerde uygulanmış, bazılarında ise hiç uygulanmamıştır. Diğer bir deyişle, bütünü ele alındığında projenin başlığı ile de çelişkilerin oluşması mümkündür. Söz gelimi Mısır 1840'dan sonra tamamen Mehmet Ali Paşa hanedanının tasarrufundadır ve orada yaşanan değişim ve dönüşüm büyük ölçüde Osmanlı merkezinin ancak göreceli olarak kontrolündedir. Aynı şekilde Mısır 1882'de İngiliz işgali ve 1914 yılında da İngiliz himayesinde bir Krallık olmuştur. Üstelik aynı dönemde bu coğrafyada istihdam edilen yöntem ve uzmanlar diğer coğrafyalarda istihdam edilenlerden farklıdır. Aynı problem Kıbrıs için de geçerlidir. 1878 sonrası bütün sorumluluk burada kurulan İngiliz idaresindedir. Osmanlı Devleti 1916'da Hicaz'in bir bölümü 1917 yılında Kudüs ve 1918 yılında Musul ve Kerkük ile ilişkisi kesilmiştir. Benzeri sorun Hatay ve Halep, Rakka gibi bölgeler için geçerlidir. Tabii olarak bu durum kullanılacak kaynaklara da muhtemel çıktılara yansımaktadır. Projede arşiv malzemelerin yanı sıra daha detaylı bilgilere ulaşmak için basının kullanılması önerilmektedir. Oysa gerek Mısır ve gerekse Kıbrıs basınından veya Suriye ve Irak kaynaklarından hiç söz edilmemektedir. Bütün bunlar özgün değeri etkileyecek sorunlar olarak değerlendirilmektedir. "	3,40
"Başvuru formunda ""literatür boşluğunun doldurulması (ölümün 52. gün inanç ve uygulamaları hakkında), somut olmayan kültürel mirasın korunmasına katkıda bulunulması, tanımlamanın ötesinde etnolojik ve sembolik açıklamanın getirilmesi, ölüm antropolojisine katkı sağlanması"" bu projenin özgün değeri olarak sunulmuştur. Türkiye'de ölümün ardından 52. günde uygulanan pratikler üzerine çok fazla çalışma bulunmaması ve ayrıca proje önerisinde 52. gün pratiklerinin halk arasında bedenle ruhun tam olarak ayrışmasına duyulan inancın alan çalışmasından elde edilecek yeni verilerin ışığında (ölüm sonucunda çürümeye yönelik iğrenmeyle baş etmek gibi) yeni yorumlarla ele alınacak olmasının hedeflenmiş olması çalışmanın özgün değerini göstermektedir.Proje önerisi, ölüm çevresinde kümelenen inanç ve pratiklerden “52. Gün” ile ilgili olanları antropolojik bir yaklaşımla incelemeyi hedef tutarak konuya farklı bir yaklaşım sergilemekle birlikte, mevcut bilimsel eksiklikleri ve problemleri ortaya koyma ya da yenilikçi öneriler sunma, ilgili bilim alanlarına özgün katkıda bulunma açısından yeterli değildir.  Antropoloji anabilim dalında analizin özgünlüğü öncelikle verinin özgün olmasına bağlıdır. Proje önerisinde saha çalışmaları ile toplanacak verinin özgünlüğü öneride açıklanamamış ve örneklemin özgünlüğü metne yansıtılamamıştır. Örneklemin özgünlüğü verinin de özgün olmasını sağlayacağı için örneklemin seçilme nedenleri (yerleşim birimi, etnisite ve inançsal bağlılık vb.) öneride muğlaktır. Bir diğer problem de kırsal çevredeki yerleşim birimlerinin araştırma evrenine dâhil edilmemiş olmasıdır.Öneri, proje yürütücüsünün sahaya hâkimiyetini yansıtmamaktadır. Alan araştırmasının planlanması aşamasında Adana’nın tarihi, sosyokültürel ve dini yapısı göz önünde bulundurulmamıştır. Ayrıca proje verileriyle nasıl bir arşiv oluşturulacağı, bu arşivin nasıl kullanılacağı, şahsi mi yoksa bütün araştırmacıların kullanımına açık bir arşiv mi olacağı hususu belirsiz kalmaktadır. Proje önerisinde, UNESCO SOKÜM Sözleşmesi bağlamında katkı sunulacağı belirtilmekle birlikte nasıl gerçekleştirileceği açıklanmamıştır."	2,60
"Önerilen proje, belli bir dönemde kadın yazarlar ve onların metinlerinde yer alan İstanbul'u konu alması yönüyle özgün bir değere sahiptir ve son dönem Osmanlı kadın edebiyatını bütüncül olarak değerlendirmeyi hedeflemektedir. Proje, Osmanlı kadın yazarları arasındaki “ilişki ağları”nı ve etkileşimi tespit etmeyi, bu kadın yazarları mevcut “ilişki ağları” içerisinde ayırt edici bir şekilde konumlandırmayı önermektedir. Osmanlı kadın yazarları çeşitli dergilere katılımları, dönemin erkek yazarları ile olan ortak yazarlıkları veya Osmanlı kadın hareketi çerçevesinde tarihsel olarak araştırılmış olmakla birlikte, Arap harfli Türkçe metinlerin odağa alındığı bir ""kadın yazarlık alanı"" araştırmasına konu olmamışlardır.Edebiyatımızda, son dönem Osmanlı İstanbul’undaki kadın yazarların “ilişkiler ağı” bugüne değin çalışılmamış önemli bir konudur. Bu çalışma tamamlandığında, kadın yazarların diğer yazarlar, yayıncılar ve matbuat dünyasındaki ilişkileri, karşılaştıkları sorunlar, kendilerine özgü bir alan ve söylem oluşturup oluşturmadıkları belirlenecektir. Bu nedenle çalışma, “Osmanlı modernleşme süreci esnasında ortaya çıkan kadın yazarlık deneyimi ve pratikleri”ni tespit etmek açısından özgündür. Ancak, başlıktaki ""kadın yazarların ilişki ağları"" ifadesi açıklanmaya muhtaçtır. Bunun yerine kadın yazarların “sosyal çevreleri” veya “edebi çevreleri” gibi bir adlandırma daha uygundur. Konunun genel ve kapsamlı bir nitelikle başlayıp daha sonra farklı bir boyuta yönelerek metinlerdeki İstanbul'a odaklanması, projede ikili bir yapı ortaya çıkarmakta ve çalışmanın sağlıklı bir zemine oturmasını engellemektedir. Bu hususlar projenin özgün değerini zayıflatmaktadır.  "	3,50
Erken Cumhuriyet dönemindeki çeviri faaliyetleri ve hümanizm düşüncesinin bu dönemdeki edebiyat eserlerine olan etkisini merkeze alan birçok çalışma bulunmaktadır. Ancak bu proje önerisi, daha önce bütünlüklü olarak çalışılmamış bir konuyu ele alması ve bunun edebiyattaki yansımalarına odaklanması bakımından özgün değer taşımaktadır. Bununla beraber, projede hümanizm ile Yunan ve Latin mitolojisinin Türk edebiyatı ve kültürüne etkisi yeterince açıklanmamıştır. Ayrıca, projenin 1940-1980 dönemini kapsaması da başlıktaki “milli kimliği yeniden-yazmak” vurgusuyla çeliştiğinden projenin özgün değeri zayıflamaktadır.  	3,25
Proje önerisi, söz konusu dönemin önemli olgularından biri olan İslam dinine yönelik algının romanlarda nasıl yansıtıldığını ve bu eserler aracılığıyla toplumun nasıl şekillendirilmeye çalışıldığını ortaya koymayı amaçlaması açısından özgündür. Daha önce tekil olarak bazı yazarlar üzerinden ele alınan bir problemin bütünlüklü olarak incelenmesinin, alana önemli bir katkı sağlayacağı düşünülmektedir. Ancak, Cumhuriyet’in kuruluşundan Demokrat Parti dönemine kadar Türk romanında dine nasıl bakıldığı, dinin bilim ve modernleşmeyle olan ilişkisi çok araştırılmış bir konudur. Projenin önceki çalışmalardan farkının açıkça ortaya konulmamış olması proje önerisinin özgün değerini zayıflatmaktadır.  	3,50
"Proje önerisi, I. Dünya Savaşı süresince yaşanan trajedi ve yardım faaliyetlerini, o dönemin süreli yayınları ve edebi eserleri üzerinden incelemeyi hedeflemektedir. Bu özelliğiyle, proje önerisinin I. Dünya Savaşı yıllarına ait süreli yayınlara ulaşması ve ilgili belgeleri değerlendirmesi açısından belli bir boşluğu dolduracağı düşünülebilir. Bu yönüyle de özgün bir proje olabileceği kabul edilebilir.Ancak ""Amaç ve Hedefler"" kısmına bakıldığında, sıralanan hedeflerin çoğunun genel olarak edebi bir çözümleme boyutu taşımadığı görülmektedir. Nitekim bu maddelerin tamamı ""tespit edip kayda geçirmek"" fiiliyle tanımlanmış bulunmaktadır. Bunlar projenin özgün değerini düşürmektedir. Ek olarak, projenin özgünlük iddiası, daha önce yapılan tarihsel araştırmaların yardım kampanyalarını tespit ettiği ancak bu kampanyaların halktaki yansımaları ile yeterince ilgilenilmediği görüşüne dayanmaktadır. Bu araştırmanın bir tarih araştırmasından farklı olarak ""edebi ürünlere"" yönelmesinin sebebi yeterince açıklanmadığı için özgün değerin ortaya çıkması güçleşmektedir. "	2,75
Proje önerisi, Osmanlı askeri tarihi alanında daha önce sistematik bir şekilde ele alınmamış bir konuyu problematize etmesi açısından özgün değer taşımaktadır. Önerilen projede erken modern çağda askeri tarihinde kayda değer bir yer tutan kuşatma savaşlarının Osmanlı tarihi açısından ele alınacak olması mevcut literatürdeki eksikliğin giderilmesi açısından önem taşımaktadır. Son zamanlarda ihmal edilen muharebe odaklı yaklaşımın yeniden ve metodolojik bir yaklaşımla Osmanlı askeri tarih çalışmalarına dâhil edilmesinin amaçlanması projenin kuvvetli yanlarından biridir. Son olarak çalışmanın literatürdeki Avrupa-merkezli yaklaşımları dengelemek ve düzeltmek bağlamında dünya askeri tarihine önemli katkı yapmayı amaçlaması özgünlüğünü arttırmaktadır.   Bütün bunlara rağmen projede öngörülen amaç ve hedeflerin ulaşılabilirliği öneride ikna edici bir şekilde ortaya konulmadığından, bu durum özgün değere kısmen sınırlılık getirmektedir. 	4,60
"Bilgi İletişim Teknolojilerinin (BİT) öğretim ortamlarına entegrasyonu Türkiye ve dünyada birçok araştırmacı tarafından çalışılan güncel bir konudur. Bu proje kapsamında da sistematik bir teknoloji entegrasyon modeli ile öğretmenlere yönelik bir eylem araştırması planlanmıştır. Araştırma amaçları incelendiğinde de (kuram ve uygulama bağının kurulması, BİT entegrasyonunun problemlerinin belirlenmesi gibi) somut bir şekilde özgün olarak nitelendirilebilecek boyut görünmemektedir. Araştırmada öğretmenlerin bir eğitimden geçirileceği ve süreç sonunda bir öğrenme nesneleri havuzu oluşturulması, öğretmenlerin teknoloji entegrasyonu ile ilgili bilgi ve becerilerinin geliştirilmesi gibi çıktılar da özgün olarak kabul edilebilir görünmemektedir.Teknoloji entegrasyonu sürecinde eylem araştırması modelinin işe koşulması önerilmektedir. Ancak, araştırma soruları bu kapsamda çok çalışılmış ve büyük oranda da yanıtları mevcut olan durumlara işaret çekmektedir. Örneğin, öğretmenlerin bilgi ve iletişim teknolojilerini öğretime entegre etmede karşılaştıkları sorunlar; öğretmenlerin bilgi ve iletişim teknolojilerini öğretimde kullanma aşamalarının düzeyi;  öğretmen ve öğrencilerin bilgi ve iletişim teknolojileri entegrasyon sürecindeki deneyimleri gibi sorulara ilişkin alanyazında gerek ulusal gerekse de uluslararası düzeyde çok fazla yayın mevcuttur.  Bununla birlikte, önerilen projenin özgün değer kısmında ""Eğitimde teknoloji entegrasyonunu gerçekleştirebilmek ve öğrenciler açısından eğitimde fırsat eşitliği sağlamak amacıyla yürürlüğe konan FATİH Projesi’nin okullara getirdiği yeniliklerin öğretmenler tarafından öğrenme-öğretme ortamında kullanımında önemli sorunlar yaşanmakta ve bu teknolojiler etkili bir şekilde kullanılamamaktadır. Yaşanan sorunlar ve bu sorunların giderilmesine yönelik alan yazında çeşitli öneriler bulunmakla birlikte bu önerilerin uygulamaya geçirilmesine yönelik çalışmaya rastlanmamıştır"" tespiti yer almıştır. Ancak alan yazın incelendiğinde farklı branşlara yönelik ""Teknolojik Pedagojik Alan Bilgisi"" konulu birçok uygulamalı çalışmaların gerçekleştirildiği görülmektedir (bkz:http://tpabuygulamalari.com/, http://tpab.org/portfolio/tubitak/).  Ayrıca projenin kullanılacak öğretim yöntemi, araçlar, materyaller, web ve internet uygulamaları, konu alanı gibi boyutlarıyla da nasıl bir yenilik getireceği açıklanmamıştır. Mevcut bir metodolojinin takip edileceği belirtilen projenin kuramsal katkısı belirsiz kalmaktadır. Ek olarak, proje önerisinin yöntemsel eksiklikleri (eylem araştırmasının uygulanmasındaki belirsizlikler vb.) de özgün değeri zayıflatmaktadır.Bu çerçevede, proje önerisinin özgün değeri düşük bulunmuştur."	1,33
"Gerek programlama/kodlama öğrenimine erken yaşlarda başlanmasının önemi, gerekse alanımızda projede önerilen hedef kitle üzerinde gerçekleştirilen araştırmaların azlığı dikkate alındığında, araştırma fikrinin konu ve hedef kitle bağlamında özgün değer taşıdığı değerlendirilebilir.Proje önerisinde projenin özgünlüğü, projede geliştirilecek ortamda zeki geribildirim modülünün kullanılacak olması, geliştirilecek sistemin ana bir hedef doğrultusunda ve oyunlaştırma öğelerini kullanarak öğrenciyi gerçekçi bir ortamın içine sokması ve bu alandaki ilk yerli öğretim yazılımı olması şeklinde belirtilmektedir. Ancak;1. Proje özetindeki; “Bu ortamların çokluğu ve bunlarla yapılan akademik çalışmaların sonuçları, bu alanda farklı ortamların geliştirilmesi, uygulanması ve yaygınlaştırılmasını gerekli kılmaktadır.” cümlesinde ifade edilen ortamların çokluğunun böyle bir gerekliliği nasıl ortaya çıkardığı ve hangi araştırma sonuçlarından bahsedildiği belirsizdir. Genel olarak ifadelerin kaynaklarla desteklenmesi konusunda sıkıntı vardır. Özgün değer başlığı altında “while () döngüsü için geliştirilmiş blok parçası” ile başlayan paragrafta var olan ortam/araçların eksik yönlerine dair ifadelerin hiçbir şekilde araştırmayla desteklenmediği görülmektedir. Örneğin, dikkate alınmayan bazı çalışmalar aşağıdaki gibidir:James A. Kulik, J. D. Fletcher (2016). Effectiveness of Intelligent Tutoring Systems: A Meta-Analytic Review. Review of Educational Research, 86(1). URL: http://journals.sagepub.com/doi/abs/10.3102/0034654315581420Meşe, C. (2016). Harmanlanmış öğrenme ortamlarında oyunlaştırma bileşenlerinin etkililiği. Anadolu Üniversitesi, Eğitim Bilimleri Enstitüsü, 22 Ağustos 2016. Danışman: Yard. Doç. Dr. Özcan Özgür DURSUNErol, O. (2015). SCRATCH ile programlama öğretiminin öğretmen adayları arasında motivasyon ve başarıya etkisi. Anadolu Üniversitesi, Eğitim Bilimleri Enstitüsü, 25 Mayıs 2015. Danışman: Doç. Dr. Adile Aşkım KURTJohn Hattie, Helen Timperley (2007) - The Power of Feedback. Review of Educational Research, 77(1). URL: http://journals.sagepub.com/doi/abs/10.3102/003465430298487Fabienne M. Van der Kleij, Remco C. W. Feskens, Theo J. H. M. Eggen (2015) - Effects of Feedback in a Computer-Based Learning Environment on Students? Learning Outcomes,A Meta-Analysis. Review of Educational Research, 85(4). URL: http://journals.sagepub.com/doi/full/10.3102/00346543145648812. Zeki geribildirim modülünün eklenecek olması, geliştirilecek ortamın güçlü bir yanı olarak görünmektedir. Ancak, bu yöntemin pedagojik bir güç olduğuna dair kanıtlar belirtilmemiştir. Zeki geribildirimlerin kullanım ve faydalarına dair var olan araştırma sonuçlarından bahsedilmesi, geribildirim türlerinden hangilerinin nasıl kullanılacağına dair literatüre dayalı açıklamalar yapılması ve sonuç olarak neden zeki geribildirim stratejisinin seçildiğinin açıklanması gereklidir.3. Özgünlük olarak belirtilen oyunlaştırma bileşeninin projeye eklenmesi gerekçesi de (örneğin, öğrencinin gerçek yaşam ortamına sokulması) ikna edici değildir. Benzer biçimde oyunlaştırmanın sağlayacağı özgün katkılara dair açıklamalar da yetersizdir. Geliştirilmesi planlanan programın özellikleri tanıtılmakta ancak tam anlamıyla hangi yönleri açısından özgün olduğundan bahsedilmemektedir.4. Yerli yazılım olması özgün katkı (Ülkemizde şu anda kullanılmakta olan programlama/kodlama öğretim ortamlarının yurtdışı kaynaklı olduğu görülmektedir) açısından önemlidir. Diğer taraftan var olan yazılımlara göre farklılaşan özellikler net olarak açıklanmamıştır.5. OynaKodla’nın kullanılabilirlik açısından değerlendirilmesi ve bu yazılımın ortaokul öğrencilerinin programlama/kodlamaya yönelik tutum, algı, akademik başarı, farkındalıklarında değişim meydana getirip getirmediğinin ortaya konulabilmesi için geliştirilecek veri toplama araçlarının geliştirilme süreci ve bu veri toplama araçlarının alana getireceği katkı yeterince açık belirtilmemiştir."	2,60
Projede, üstün yetenekli öğrencilerin çalışan bellek kapasitesi gibi bireysel özellikleri kontrol edildikten sonra çoklu görev bağlamında avantajlı olup olmadıklarının irdelenmesinin, alanyazına katkı getirme potansiyeline sahip olduğu düşünülmektedir.Ulusal alanyazında, deneysel desenlerden çoklu faktöriyel desenlerle yürütülen çalışmaların sınırlı olduğu düşünüldüğünde, çalışmanın yöntemsel olarak alanyazına katkıları olacağı düşünülmektedir.Üstün yetenekliler ve öğretim teknolojileri alanlarının birlikte çalıştığı çok disiplinli bir yaklaşımın iyi bir örneği olması açısından da projenin özgün değerinin yüksek olduğu düşünülmektedir.Önerilen proje kapsamlı bir alanyazın taraması ile ele alınmış, bilimsel yeniliği yüksek bir konudur ancak yöntemsel sınırlılıklar (örneğin, veri toplama ve deney sürecinin ayrıntılı açıklanmamış olması) önerinin özgün değerini sınırlandırmaktadır.	3,40
Proje önerisinin amacı açıkça anlaşılmamakla birlikte tasarım temelli yaklaşım ile TIMSS ve PISA sorularına benzer sorular yardımı ile öğretmen ve öğrencilerin öğretim programına uygun olarak sorgulayıcı yaklaşımla ilgili bilgi ve becerilerini artırmaktır.Proje önerisine ilişkin değişiklik bildiriminde “İlk defa TIMSS ve PISA sınavlarına benzer içerikte bir ders programı ve meslek eğitim programının oluşturulacağı ayrıntılarıyla ifade edilmiştir.” denilmektedir. Ne yazıkki bu yönde yapılan değişiklik proje önerisinin özgün değerinin olumsuz yönde etkilenmesine neden olmuştur. Çünkü bir öğretim programının çıkış noktası TIMSS ve PISA gibi birbirinden belirli bir ölçüde farklılaştığı da kabul gören sınavlara uyum olması proje için rasyonel bir gerekçe oluşturamayacağı düşünülmektedir. Ayrıca, proje önerisinde sorgulamaya dayalı öğretim ve fen okuryazarlığına ilişkin kavramsal tartışmaların zayıf kaldığı (Bir önceki proje önerisinde yer alan literatüre dayalı bazı bilgilerin çıkarıldığı) görülmüştür.Çok sayıda yüksek lisans ve doktora tezinde bilimsel sorgulama becerilerinin incelendiği ve araştırıldığı belirtilmiş olmasına karşın uygulamada karşılaşılan sorunların kaynakları hakkında bulgular aktarılmamıştır. Yetersizliğin ve yaşanan sorunların doğrudan öğretmenlerle ilişkilendirilmesi yanlı bir bakış açısını yansıtmaktadır. Erdoğan (2007) referansı, fen ve teknoloji programı ile ilgili olmasına karşın bu çalışmanın bulguları 2013 programı için yorumlanmış ve temel referanslardan biri olarak kullanılmıştır. Çalışmanın amacının bazen TIMSS ve PISA sınav soruları hazırlamak, bazen de sorgulama becerileri geliştirmek şeklinde ifade edildiği görülmektedir. Özellikle araştırma sorularının açıkça ifade edilmemesinin bu çalışmanın amacının kolayca anlaşılmasının önünde bir engel olduğu düşünülebilir. Bu karmaşa özellikle sorgulamaya dayalı süreçler ile ilgili karmaşayı daha belirgin bir hale getirmektedir. Özellikle çalışmanın amacının öğretmen ve öğrencilerin sorgulama becerilerini geliştirmek mi yoksa onlara sorgulama süreçlerini öğretmek mi olduğu açık değildir. Bu durum önerinin özgün değerini olumsuz yönde etkilemektedir. Özgün değere katkı sağlayacağı ifade edilen TIMSS ve PISA sorularından faydalanma durumu bu iki uluslararası sınavın ülkemiz için ideali temsil ettiği anlayışını uyandırmaktır. Ancak araştırmanın amacının TIMSS ve PISA gibi sınavlara hazırlanmak olması özgün değer için olumsuz bir durum olarak değerlendirilebilir.Proje önerisinde önemli bir aşama olarak tanıtılan ihtiyaç analizi sürecinin sorgulayıcı öğretim yaklaşımın temel ilkelerini kapsamıyor olması önemli bir eksiklik olarak nitelendirilebilir. Bu noktada kuramsal çerçeve içerisinde önceki versiyonda yer alan sorgulayıcı öğretim süreçlerinin bu versiyonda kullanılmaması önemli bir kayıp olarak değerlendirilebilir. Ayrıca, ihtiyaç analizi için kullanılan kuramsal çerçevenin öğretmenlerin sorgulayıcı yaklaşım kapsamında sahip oldukları pedagojik eksikliklerden ziyade yapısal eksiklikler ile açıklanmaya çalışılması önemli bir eksikliktir.   Kuramsal çerçeve içerisinde atıfta bulunulan fen okuryazarlığı ve sorgulayıcı öğretim süreçlerinin çalışma için önemli olduğu ancak bu iki kavramın çalışma sürecinde aktif olarak kullanılmadığı önemli bir eksiklik olarak değerlendirilebilir.Tasarım temelli yaklaşımın teori geliştirmek olduğu ifade edilirken, yine bu yaklaşımın teorileri düzenlemek, veya teorileri geliştirirken veya oluştururken ortaya çıkan problemleri gidermek olarak da ifade edilmiş. Bu nedenle tasarım temelli yaklaşımın ne olduğu ve nasıl yürütüldüğü ve amaçları açıkça ifade edilmemiştir. 	1,80
"Proje üç aşamalı tasarlanmıştır. İlk iki aşaması durum değerlendirmesi içermektedir. Bu iki aşama yerel sorunlara odaklandığından alandaki mevcut eksikliklerin/sorunların çözümüne katkısı tartışmalıdır. Projeninin üçüncü aşaması ise bir sanal ortamda öğretmen adaylarının teknolojinin dil eğitiminde kullanılması konusunda eğitilmesini hedeflemekte ve projenin özgün kısmını bu aşama oluşturmaktadır. Esasen projenin ilk iki aşaması üçüncü aşama için gerekli değildir. Durum değerlendirmesinin sonuçları Türkiye'de daha önce yapılan durum değerlendirmeleri incelendiğinde rahatlıkla öngörülebilir. Proje önerisinde aksi iddia edilse de FATİH Projesinin İngilizce derslerinde uygulanması ile ilgili pek çok çalışma mevcuttur; hatta bu çalışmalardan biri öneri sahibiyle aynı fakültedeki öğretim elemanları tarafından yapılmıştır (Eminoğlu-Küçüktepe, S. & Baykın, Y., 2014).Araştırmacıların sadece üçüncü soruyu hedeflemeleri ve bu soruyu daha kapsamlı bir şekilde ele almaları önerilir. Başka bir deyişle, öğretmen adayları için geliştirilecek olan eğitim programı, bu programın second life ortamında uygulanması ve bu eğitimin etkilerinin araştırılması öğretmen eğitimine yenilikçi bir yaklaşım sunacak ve alana evrensel düzeyde katkıda bulunacaktır. "	2,40
Proje önerisi argümantasyona dayalı kavram karikatürlerinin geliştirilmesi, okul ve sınıflarda sergilenerek tartışılması ve öğrenme topluluğu oluşturarak fikirlerin paylaşılması yoluyla BİLSEM öğrencilerinin ve velilerinin Sosyo Bilimsel Konulara (SBK) yönelik algılarının ve karar verme stratejilerinin geliştirilmesini amaçlamaktadır. Proje önerisinde SBK öğretiminin argümantasyona dayalı kavram karikatürleri ile yapılacak olması en önemli özgünlüğü oluşturmaktadır. Ayrıca araştırma, öğrenci ve velilerin medyada karşılaştıkları HES ile çevre ilişkisi, nükleer santral ile kanser ilişkisi ve yeşil yol gibi sosyobilimsel konuları ele alıp SBK algısı, farkındalık ve karar verme stratejilerini doğrudan geliştirmeyi hedefleyen ve olumlu çıktıları olabilecek nitelikte bir araştırmadır. Bununla birlikte, bu projenin katılımcı ve demokratik bir toplum olabilme adına bilimsel konularda nitelikli argümanlar üreten ve bilimsel karar verme becerileri gelişen bireylerin yetişmesine öncülük etmesi yönüyle özgün değer taşıdığı düşünülmektedir.Çalışmada seçilecek SBK’nin yerel problemleri kapsayacak şekilde ve katılımcıların belirleyebileceği özgünlükte olması ve fırsatlar içermesi özgün değerin arttırılması konusunda önemli bir adım olarak değerlendirilebilir.Proje uygulamalarının, ülke genelinde öğretim materyalleri ihtiyaçları düşünüldüğünde, BİLSEMler için model oluşturacağı ifadesi açık değildir. Bu durumun projenin özgün değerini nasıl arttırdığının açıklanması gerekmektedir.	4,20
"Projenin temel amacı; son yıllarda hızla yaygınlaşan yeni teknolojilerden biri olan artırılmış gerçeklik teknolojisiyle desteklenmiş, İngilizce kelime/kavram öğrenimine yönelik farklı türlerde eğitsel oyuncaklar üretmektir. Bu eğitsel oyuncaklar aracılığıyla, okul öncesinde eğitim gören beş altı yaş grubu çocuklara eğlenceli bir İngilizce kelime/kavram öğrenme deneyimi sağlayarak, onların öğrendikleri bilgilerin akılda kalıcılığını artırmak hedeflenmektedir. Bununla birlikte aşağıda belirtilen nedenlerden dolayı projenin özgün değeri düşük bulunmuştur:Artırılmış Gerçeklik uygulamalarının eğitimin farklı düzeylerinde kullanımı yaygınlaşmaktadır. Ancak, bu uygulamanın okul öncesi döneminde kullanımı oldukça sınırlıdır. Bu düzeyde de AG yabancı dil öğretiminden ziyade özellikle kavram kazanımı açısından tercih edilebilmektedir. Proje önerisi, ilk ve ikinci dil edinim teorileri ile yabancı dil öğretim yöntemlerine dayanmamaktadır.Çocuklar İngilizceyi oyunlar aracılığıyla, sosyal etkileşim ile ve tüm fiziksel tepki (total physical response) gibi alternatif yabancı dil öğretim yöntemleri ile yaparak ve yaşayarak öğrenmektedirler. Dolayısıyla dil edinim ve dilsel işleyişin karmaşıklığı göz önüne alındığında akıllı telefon, tablet vb. araçların kullanımına dayanan ""Artırılmış Gerçeklik"" uygulamalarını içeren projenin okul öncesi dönem çocuklarının ikinci dil edinim süreçlerine ve doğal öğrenme süreçlerine ek olarak ne tür katkıda bulunacağı açık değildir. Televizyonlardan izlenen programlar ve mobil cihaz uygulamaları en iyi ihtimalle küçük çocukların pasif kelime dağarcıklarını kısmen desteklemektedir. Bir dilin etkili kullanımı için (ikinci dil de dahil) dil edinim süreçlerini etkin kılmak gerekmektedir. Proje önerisi bu yönde bir yenilik içermemektedir. AG uygulamalarıyla yabancı dilde kelime öğretiminin halen kullanılmakta olan flash card, eşleştirme kartları, yapbozlar vb. geleneksel uygulamalardan üstün yanının ne olduğu (ne tür bir yenilik ve katkı getireceği) da açıklanmamıştır."	1,17
Bu projenin amacı, okul öncesi beş yaş çocuklarına dijital oyun temelli öğretim yaklaşımıyla değerler kazandırmak için Dijital Oyun Geliştirme Modeliyle dijital oyun geliştirmek, çocukların bu oyunla değerleri kazanmalarını desteklemek ve onların değerleri kazanma durumlarını incelemektirProje önerisinin özgün değeri aşağıdaki nedenlerden dolayı düşük bulunmuştur:Proje önerisinde değerler eğitiminin araç mı yoksa amaç mı olduğu açıkça belirtilmemiştir. Proje önerisinde öncelikli amacın dijital oyun geliştirmek olduğu, değerler eğitiminin ise yan ürün olarak düşünüldüğü anlaşılmaktadır. Projede Dijital Oyun Temelli Öğrenme yaklaşımı üzerinde durulmuş, ancak DOTÖ’nün değerler eğitimine katkısının ne olacağı belirtilmemiştir. Proje önerisinde verilen DOTÖ örneği, geliştirilmesi planlanan dijital oyunların içeriği hakkında değerlendirmeye temel oluşturacak kadar yeterli bilgi vermemektedir.Proje kapsamında geliştirilecek olan dijital oyunların alandaki kuram ve uygulamadaki hangi eksiklikleri gidereceği ifade edilmemiştir. Okul öncesi dönemde değerler doğal ortamda etkileşim içerisinde kazandırılabilir. Bunun dijital oyunlarla kazandırmaya çalışmanın üstün yanının ne olduğu belirtilmemiştir.Değerler Eğitimi’nde dört farklı yaklaşım olduğu belirtilmiş, ancak bu yaklaşımların okul öncesi döneme uygun olup olmadığına dair açıklama yapılmamıştır. 	1,00
"Proje önerisi, öğretmenlerin mesleklerine başladıkları ilk yıllarda yaşadıkları mesleki problemlere çözüm olabilmek amacıyla planlanmıştır. Bu kapsamda, proje ile göreve yeni başlayan ilköğretim matematik öğretmenlerinin pedagojik alan bilgisi bağlamında, öğretme faaliyetleri açısından yeterliliklerinin arttırılması e-mentörlüğe dayalı bir mesleki gelişim modelinin geliştirilmesi, bu modelin uygulanması ve öğretme bilgisi açısından öğretmenlerdeki çıktıların incelenmesi amaçlanmaktadır. Proje önerisinin öncelikle göreve yeni başlayan öğretmenlerin hizmet-içi eğitimlerin niteliğinin hem içerik hem de yöntem bağlamında artırılmasına katkıda bulunacak bir çalışma olduğu söylenebilir. Önceki panel raporu doğrultusunda, matematik öğretmenlerinin mesleki gelişimleri konusunda güncel çalışmaların dikkate alındığı, öğretmenlerin pedagojik alan bilgilerinin öğretme bilgisi ile sınırlandırıldığı ve odak nokta olarak da öğrenciyi tanımanın ve içeriğin sunumunun ön plana çıkarıldığı görülmektedir. Ayrıca öğretmenlerin öğretme bilgilerinin gelişiminin sağlanmasında benimsenen ders analizi teorik çerçevesi ve bu çerçeve kapsamında yapılacak video analizi ayrıntılı açıklanmaktadır. Öğretmenlerin sınıf ortamında gerçekleşen durumlar; algılama/farkında olma, yorumlama ve uygun kararlar verme becerileri bağlamında değerlendirileceğine vurgu yapıldığı da görülmektedir. Ancak, çalışmanın özgün değerini düşürecek durumlar aşağıda belirtilmiştir. Literatürde bahsedildiği gibi, eğitimde mentörlük deneyimli bir öğretmenin kendisinden daha az deneyimli bir öğretmene kişisel ve mesleki gelişim açısından yardım etmesi olarak düşünüldüğünde dikkate değer bir nokta ortaya çıkmaktadır. Proje önerisinde hedef kitle öğretmenlere matematik öğrenme-öğretmeye ilişkin gerçek problemlerini tartışacakları mentör olarak matematik eğitim alanında uzman kişilerin atanacağı ifade edilmektedir. Bu durum matematik eğitimi uzmanlarının sahadaki öğretmenlere göre teoride daha yetkin olmaları anlamında önemlidir. Öte yandan öğretmenlerin ise matematik eğitimi uzmanlarına göre pratikte daha deneyimli olmaları mesleki gelişim açısından hedef kitleyi etkileyecek nitelikte olabilir. Bu bağlamda, öğretmenlerin mentörlük sürecine dahil olmaması çalışmanın özgün değerini olumsuz etkilemektedir.Proje kapsamında öğretme bilgisi daha özel olarak pedagojik alan bilgisi üzerinde durulması ve öğretmenlere bu çerçevede destek sunulması hedeflenmektedir. Bu bağlamda projenin PAB'a yönelik olması önem arz etmekle birlikte bazı sorunları da beraberinde getirmektedir. Öncelikle öğretmenlerin PAB'ın tek başına değerlendirmek ve diğer ilgili paydaşları göz önünde bulundurmamak bir gelişim modelinin geliştirilmesi hedeflenen bir proje için büyük bir eksikliktir. Önceki panel raporunda belirtildiği gibi mesleğe yeni başlayan öğretmenlerin alan ve pedagojik bilgilerinin yansıra meslekteki ilk yıllarında karşılaştıkları sorunlar sınıf yönetimi, kaynak eksikliği, okul yönetimi, veli iletişimi şeklinde sıralanabilir. Bu bağlamda öğretmenlerin sadece bilgilerine bakmak buradaki eksiklikleri belirlemek ve çözüm üretmek PAB’ın sadece teorik anlamda desteklenmesini sağlayacaktır. Diğer bir deyişle altyapı olarak eksik bir okulda bulunan bir öğretmenin öğrencilere etkin bir öğretim sunmak için sahip olması gereken bilgi ve donanımı yeterli olmasına rağmen bunu gerçekleştirecek ortamın olmaması o öğretmeni sadece teorik açıdan destekleyecektir. Bu bağlamda mesleki gelişim programında geliştirilmesi planlanan bir modelde PAB dışındaki belirtilen değişkenlere de yer verilmesi gerekmektedir. Önceki panel raporunda “Projeden tam olarak neyin hedeflendiği ayrıntıda kaybolmaktadır. Geliştirilmesi hedeflenen model tam olarak neyin modelidir? Mesleki gelişim modeli mi? Mentörlük modeli mi? E-mentörlük modeli mi? Hepsi mi?” gibi iddialı bir amaç açısından her biri başlı başına bir çalışma konusu olabilecek niteliktedir. Projede ulaşılmak istenen ürün daha net tanımlanmalıdır. Eleştiri her ne kadar cevaplanmaya çalışılsa da kayda değer bir ilerleme görülmemiştir.Uygulanan modelin sonunda ilköğretim matematik öğretmenlerinin öğretme faaliyetleri açısından yeterliliklerinin arttırılması hedeflenmektedir. Bu yeterliklerin hangi çerçevede tanımlandığı net olarak ortaya konulmamıştır. Amaç ve hedefler bölümünde mesleki gelişim modelinin yeterliklerin artırmasını hedefleyeceği, modelin öğretmenlerin sınıf içi uygulamaları ve diğer öğrenme ürünleri değerlendirilerek test edileceği belirtilmiştir. Modelin geliştirmeyi hedeflediği yeterliklerin çerçevesi amaç ve hedeflerde belirtilmemiş, literatür taramasında ortaya konulmaya çalışılmıştır. Ancak burada da matematiği öğretme bilgisi, yeterlikler ve beceriler arasındaki ilişki net değildir. Modelin neyi geliştirmeyi hedeflediği ve etkililiğinin neye göre test edileceği araştırma sorularında net bir şekilde ortaya konulmamıştır."	3,00
"Proje önerisi, öğrenenlerin açık ve uzaktan öğrenme alanlarındaki gerçek hareketlerini takip ederek materyallerin kullanılabilirliğine yönelik veri toplama temeline dayanmaktadır. Veri toplama sürecinde, mobil özellikteki kitlesel göz izleme sisteminin kullanılması hedeflenmektedir. Proje önerisi bu yönüyle, laboratuvar ortamlarında yapılan kullanılabilirlik çalışmalarından ayrılmaktadır. Ancak, projenin amaçları incelendiğinde sözü edilen sistemle elde edilen verilerin açık ve uzaktan öğrenmede kullanılacak tüm e-materyaller için tasarım ilkeleri oluşturmak amacıyla kullanılacağı belirtilmektedir. Bu hedef oldukça kapsamlı ve projede yapılacağı söylenen çalışmalarla gerçekleştirilebilmesi zor görünmektedir.Göz izleme sistemleri kullanılarak gerçekleştirilen araştırmalarda büyük bir öneme sahip olan, deneklerin sistemi kullanırken düşüncelerini yüksek sesle ifade etmeleri yoluyla elde edilen nitel veri önerilen projede göz ardı edilmiştir.   Kullanılabilirlik, alt boyutları olan bir kavramdır. Farklı araştırmacılar tarafından ortaya koyulan bileşenleri vardır: Öğrenilebilirlik, etkililik, hatırlanabilirlik, hata kontrolü, memnuniyet, kullanım kolaylığı, arayüz, verimlilik vb. Açık ve uzaktan eğitimde kullanılan e-materyal türlerinden bir tanesi için gerçekleştirilecek kullanılabilirlik çalışması sonrasında elde edilen verilerin tüm e-materyaller için geçerli ilkeler olarak sunulamayacağı açıktır. Önerilen proje, üç ayrı araştırmanın amaçlarının birleştirilmesiyle kurgulanmış izlenimi vermektedir. Bunlar;  (1) Mobil kitlesel yerli bir göz izleme sisteminin geliştirilmesi, (2) Ulusal geçerliği olan e-kitap tasarım ilkelerinin oluşturulması ve (3) Açık ve uzaktan eğitimde kullanılacak e-materyaller için tasarım ilkelerinin oluşturulması olarak görülmektedir. Bu durumun projenin yapılabilirliğini olumsuz yönde etkileyebileceği düşünülmektedir.Öneride görülen diğer bir önemli eksiklik, göz izleme verilerinin değerlendirilmesi ve tasarım ilkeleri ile nasıl ilişkilendirileceklerine yönelik yeterli açıklamaları içermemesidir. Bununla ilgili alanyazına dayalı bir-iki örnek verilmiş, ancak bunlar da sadece odaklanılan noktalara göre kullanıcının dikkatini çeken öğelerin belirlenmesi ile sınırlı kalmıştır. Diğer bir deyişle göz izlemeden elde edilecek sıcaklık haritaları ve odaklanma verileri bize materyalin tasarımı ile ne türde ve çeşitlilikte veri sunabilir ve bu veri nasıl yorumlanabilir soruları yanıt bulamamıştır. "	1,80
"Proje önerisinde araştırma probleminin özgün yanı olarak iki farklı uygulamanın (yüksek sesle düşünme ve nedensel etkileşim diyagramı) birlikte zihinsel modellerin değerlendirilmesinde kullanılacağı gösterilmiştir. Bu durum önerilen projenin var olan alan çalışmalarından farkını, yüksek sesle düşünme protokol analizi ve nedensel etkileşim diyagramının birlikte kullanılması olarak ortaya koymaktadır. İki yöntemin birlikte kullanılmasıyla çok daha detaylı ve doğru bir zihinsel modelleme geliştirileceği ve özellikle sesli düşünme protokolünün kullanılması alana önemli bir özgünlük katacağı, diğer çalışmalardaki sınırlılıklar dikkate alınarak ortaya konulmuştur.Öte yandan, araştırma probleminin literatür ve problem başlıkları altında yeterince izah edilemediği görülmektedir. Öneri formunda ""Şu andaki mevcut problemin çözümündeki yetersizlik tam olarak nedir, bu yetersizliğin tek çözümü sesli düşünme protokolünün kullanılması mıdır"" gibi sorulara yeterince açık yanıt verilmemiştir. Araştırmanın, öğretim tasarımcıları ve öğretmen adaylarının örneklem olarak kullanıldığı ilk araştırma olduğu belirtilirken, daha önceki çalışmalarda ne tür örneklemler kullanıldığı, hangi teknolojilerle ne tür sonuçlar alındığı konusunda net bilgi verilmemiştir.Proje önerisinde daha önceki değerlendirme raporunda da belirtilen aşağıda belirtilen noktalar tam olarak açığa kavuşturulamamıştır:Projenin metodolojik açıdan eğitimin kalitesini artırma çalışmalarına ve dolayısıyla eğitimde nitelik sorununun çözümüne nasıl katkı sağlayacağı ve özgün bir çözüm sunacağı, çözümün nasıl kullanılacağı yeterli bir şekilde açıklanmamıştır. Ayrıca eğitimde ölçme ve değerlendirme aracı olarak etkili ve anlamlı bir şekilde kullanılmasına yönelik pratiğe katkı sağlayacak sonuçlar üretmesi planlanmakta ancak bunun nasıl olacağı da açıklanmamıştır.Önceki raporda belirtilen ""Projenin öğrenme çıktılarının değerlendirilmesi açısından da bir ilk olduğu belirtilmesine karşın projenin araştırma soruları ve hipotezlerinde öğrenme çıktılarının karşılaştırılması ve değerlendirilmesi açısından bir ifadenin olmadığı görülmektedir""  tespitine karşı eklenen “Yüksek sesle düşünme ve nedensel etkileşim diyagramı çizme metotları ile es zamanlı elde edilen zihinsel modeller incelendiğinde, farklı uzmanlık seviyesinde olan denek topluluklarının zihinsel modelleri arasındaki farklılıklar ve benzerlikler incelendiğinde öğrenim çıktıları açısından değerlendirilince hangi sonuçları gösterir” problem ifadesi anlaşılır değildir.Ayrıca alt araştırma sorularında (1.3 ve 2.3) iki tekniğin birlikte kullanımının katkısı sorgulanmaktadır. Sesli düşünme protokolünün zihinsel model çıkarımına etkisinin nasıl ve hangi boyutlar açısından irdeleneceği, zihinsel model karşılaştırma çalışmalarıyla nasıl ilişkilendirileceği açıklanmamıştır. Öneride “Yüksek sesle düşünme protokollerinin öğrenme çıktılarının değerlendirmeleri açısından kullanıldığına dair alan yazında bir araştırmaya rastlanmamıştır” ifadesi yer almaktadır. Ancak fen ve matematik eğitiminde, klinik becerilerin değerlendirilmesinde ve üstbilişsel becerilerin incelenmesinde sesli düşünme protokolünün kullanıldığı bilinmektedir. Bu nedenle öğrenmenin değerlendirilmesi açısından da öneride belirtilen özgün katkı sınırlıdır.Öneride bireyin zihinsel modelin çıkarımı üzerinde yoğunlaşmışken araştırma soruları bireyin zihinsel modelinin çıkarımından ziyade zihinsel modellerin birleştirilmesi yani ortak modellerin oluşmasına yoğunlaşmaktadır. Bu nedenle araştırma sonucunda verilecek cevapların iddia edilen bilimsel katkıları sınırlı olacaktır."	2,67
PDR lisans programlarının öğrencilere riskli davranışlarla ilgili bilgi, beceri ve yeterlik kazandırma açısından incelenecek olması önemli bulunmuştur. Ancak proje önerisi “riski davranış” ile ilgili kavramsal ve kuramsal açıklama içermediğinden projede tam olarak ne yapılmak istendiği anlaşılamamakta, bu da projenin özgün değerini azaltmaktadır.PDR lisans programlarında riskli davranış açısından bir eksiklik tespit edilmesi durumunda bu durumun iyileştirilmesi için ne yapılabileceği proje önerisinde açık değildir. Programlara yönelik müdahaleler konusunda proje ekibinin inisiyatifini aşan yasal veya idari düzenlemeler söz konusu olduğundan, proje kapsamında yapılabilecekler de sınırlıdır. Rehber öğretmenlerin riskli davranışlar konusunda algıladıkları yeterlikler ve gerçekte yeterli olup olmadıkları sorunsalı da proje önerisinde tartışılmamıştır, bu da projenin özgün değerini azaltmaktadır. 	2,00
Proje önerisinde de belirtiği gibi öğrenilmiş çaresizlik 1970’li yıllarda sıklıkla araştırılan bir konudur. Bu kavramı ortaya atan Seligman da dahil olmak üzere pek çok araştırmacı 1990’lı yıllardan itibaren pozitif psikoloji yaklaşımı çerçevesinde çalışmalarını sürdürmektedirler. Günümüzde de devam eden bu eğilim dikkate alındığında proje önerisinin bilime farklılık ve yenilik getirmesi, kavramsal veya kuramsal olarak özgün bir katkıda bulunması söz konusu değildir. Proje önerisinin başlığında “Gül Aydın Açıklama Biçimi Ölçeği” terimi kullanılmakla birlikte metin içerisinde bunun çaresizliğe ilişkin nedensel yükleme ölçeği olduğu belirtilmektedir. Bu farklılık, kavramsal karışıklığa ve önerinin özgün değerinin düşmesine yol açmaktadır.Proje önerisinde, yaklaşık 30 yıl önce uyarlanan ölçeğin güncelliğini yitirdiği vurgulanarak, “ölçek maddelerinin güncel yaşantılar içermesi gerektiği” belirtilmektedir. Bu proje kapsamında geliştirilmesi ve Türkiye normları çıkarılması planlanan “Gül Aydın Açıklama Biçimi Ölçeği ” için de kısa süre içerisinde güncelliğini yitirme olasılığı söz konusudur. Dolayısıyla da bu olasılık projenin özgünlüğünü azaltmaktadır.Proje önerisinde yükleme biçimi ölçekleri ve bu ölçeklerle projede geliştirilmesi planlanan ölçeğin benzer ve farklı yanları yeterince tartışılmamıştır. 	1,00
"Okullarda sosyal adalet liderliğinin okullardaki görünümlerini saptamak ve geliştirilmesi planlanan bir eğitim programı üzerinden okul müdürlerinin sosyal adalet liderliği becerilerini geliştirmeyi amaçlayan bu proje önerisi,  sosyal adalet liderliği ölçeği geliştirmeyi ve uygulamayı da öngörmektedir. Proje önerisinin özgün değerine ilişkin aşağıdaki eksiklikler tespit edilmiştir;Türkiye’de sosyal bilimlerde ve eğitim bilimlerinde adem-i merkeziyetçi Kuzey Amerika kaynaklı modellerin, uygulamaların, kavramlar yaygınlıkla kullanılmaktadır. Sosyal adalet liderliği de bu kavramlar arasındadır. Ancak Kuzey Amerika kaynaklı bu kavramlar Türkiye gibi aşırı merkeziyetçi sistemlere taşındığında kendilerinden beklenen etkiyi gösterememektedirler. Proje önerisinde de Türk eğitim sisteminin aşırı merkeziyetçi yapısı içinde gerçekte okulu değiştirme ve dönüştürme kapasitesi sınırlı olan okul yöneticilerinin sosyal adalet liderliği ile okuldaki kültürü dönüştürecekleri, öğretmen davranışlarını etkileyecekleri, okul toplum ilişkilerini okul lehine değiştirecekleri ve öğrenci başarısını artıracakları varsayımıyla hareket edilmiştir.Bu bağlamda söz konusu varsayımlarla ilgili bazı temel sorunlar bulunmaktadır. Birincisi sosyal adalet liderliğine dayalı kısa süreli bir eğitim programıyla okul yönetici davranışlarının okul yöneticilerinin sosyal adalet liderliği yönünde değişeceği varsayılmaktadır. İkincisi davranışları bu yönde değiştirilen okul yöneticilerinin öğretmen davranışlarını ve okul kültürünü değiştirecekleri varsayılmaktadır. Bu son derece ‘davranışçı’ anlayış okulun yönetim süreçlerinin gerçeklerine uymamaktadır. Üçüncüsü eğitim programı yoluyla sosyal adalet lideri olacağı varsayılan okul yöneticilerinin öğrenci başarısını, özellikle dezavantajlı öğrencilerin başarısını, eğitime erişimini ve dikey hareketliliğini sağlayacağı beklentisi proje önerisinde belirgin şekilde öne çıkmaktadır. Oysa, okul liderliğinin öğrenciler üzerinde bu tür doğrudan bir etkisini bilimsel olarak açıklayan kanıtlar sunulmamıştır. Dördüncüsü bütün bu varsayımlara dayalı etkilerin nasıl ölçüleceğine ilişkin ölçme araçları ve sonuçlarından söz edilmemektedir.Proje önerisinde, ""sosyal adalet liderliği temalı eğitim programını uygulamak suretiyle"". ""okul müdürlerinin öğretim programlarında esnek ve özgür olabilmelerine” olanak sağlaması beklenmektedir."" hedefi Türk eğitim sisteminin merkeziyetçi yapısı ile uyumlu değildir ve yöneticilerin böyle bir yetkisi yoktur. Dahası,  ""Sosyal adalet liderliği temelli yönetici yetiştirme uygulamaları ile okullarda öğrenci başarısının artması, okul yapısının geliştirilmesi, öğretmen kapasitelerinin merkezileştirilmesi ve arttırılması, okul kültürünün ve toplumu güçlendirilmesi gibi konularda okul müdürlerinin düşünce ve davranış yetkinliklerini geliştireceği düşünülmektedir."" ifadesi oldukça iddialıdır çünkü konu ile ilgili tek değişken olarak sosyal adalet liderliğini baz alınmaktadır. Oysa hiçbir sosyal olay tek boyutlu ya da değişkenli değildir. "	1,80
2013 fen bilimleri öğretim programının Fen-Teknoloji-Toplum-Çevre alanında Sosyo-Bilimsel Konuların (SBK) yer almasından sonra, alan yazındaki sınırlı çalışmalara rağmen, öğretim programınım uygulayıcısı durumundaki öğretmenlere yönelik SBK modeli geliştirilmeye çalışılması proje açısındanözgün değer taşımaktadır. Ancak proje önerisinde ifade edildiği hali ile literatürde bu problem durumuna yönelik çalışma ve modellerin olmadığı da aşırı genellenmiş bir durum olarak değerlendirilebilir. Özellikle uluslararası literatürde ve hatta ülkemizde öğretmenlere yönelik SBK materyalleri mevcuttur ancak bu materyallerin işlevsellikleri detaylı olarak çalışılmamıştır.Çalışmanın kuramsal gerekçeleri söz konusu olduğunda, SBK özgü bir modele ihtiyaç olduğunun literatürdeki açıkça ifade edilmemiştir. Özellikle probleme dayalı ve bilimsel argümantasyon temelli öğrenme yöntemleri sosyo bilimsel konuların öğretilmesi için uygun yöntemler olarak nitelendirildiği halde neden yeni bir modele veya teoriye ihtiyaç duyulduğu veya proje önerisinde ifade edilen SBK öğretiminde bir teori olmamasının nasıl bir problem durumu olduğu açıkça ifade edilmemiştir.Bu kapsamada çalışmadan elde edilecek ürünün SBK hizmet içi eğitim modeli mi, teori mi, öğretimi materyalleri mi veya stratejileri mi olduğu anlaşılamamaktadır.Proje önerisinin temel amaçlarından biri olan öğretmenlerin hizmet içi eğitimlerinde kullanılmak üzere geliştirilmesi amaçlanan paket programın, yine proje önerinde belirtilen teoriyle veya modelle ilişkisi yeterince ortaya konulamamıştır. Çalışmanın kuramsal çerçevesi için SBK için önemli olduğu ifade edilen ve bir araştırma sorunun da parçası olan argümantasyon yöntemi proje önerisinde yüzeysel olarak ele alınmış, bilimsel argümantasyon ile ilgili literatür ve modeller yüzeysel olarak sunulmuştur. Argümanatasyon süreci SBK aksine uluslararası literatürde etkili bir şekilde modellenmiş bir yöntem olarak değerlendirilebilir. Bu noktada argümantasyon sürecinde öncelikle öğrencilerin etkili bir argümantasyon için sahip olması gereken temel becerilere sahip olması gerekmektedir. Bu amaçla öncelikli olarak öğretmenlere ardından da bu öğretmenler eli ile öğrencilere etkili bir agümantayon sürecinde sahip olamaları gereken becerilerin kazandırılması için bir planlama yapılmasının gerektiği düşünülebilir. Aksi halde bu becerilerden yoksun öğretmen ve öğrencilerin bu süreçlerden etkili bir şekilde faydalanamayacağı düşünülebilir.  	2,60
Proje önerisinin amacı, Disiplinler arası Matematiksel Modelleme (DMM) etkinliklerinin tasarlanması ve uygulanması sürecinde öğretmenlerin mesleki gelişimlerini takip etmek ve öğrencilerin öğrenmelerini analiz etmek olarak belirlenmiştir. Gerekçe olarak öğretmenlerin mesleki gelişimlerine katkı sağlayacak ve aynı zamanda öğrencilerin de öğrenmelerini analiz edecek bir tasarım/uygulama önerisi geliştirmek olduğundan bu alana katkı sağlama potansiyeline sahip olduğu görülmektedir. Matematik eğitimine yeni bir bakış açısı getiren STEM yaklaşımını model ve modelleme yaklaşımıyla birlikte ele alarak öğretmen eğitimi ve öğrenci öğrenmelerine katkı sağlayacaktır. Ülkemizde yeni yaygınlaşan STEM gibi disiplinler arası bir anlayışın öğrenme ortamlarına taşınması ve bu anlayışın matematiksel modelleme ile bir araya getirilerek disiplinler arası matematiksel modelleme yaklaşımının ortaya koyulması ve çok katmanlı öğretim deneyinin ulusal alanyazında ilk uygulama olması proje önerisinin özgün değerini göstermektedir. Ancak, projenin 7. alt araştırma sorusu da olan DMM’nin bir araç olarak STEM eğitimine nasıl katkı sağladığı noktası yeterince ele alınmamıştır.Proje kapsamında ayrıca Disiplinler arası Matematiksel Modelleme yoluyla öğrencilerin eleştiren, sorgulayan, ilişkilendiren, öz denetim yapabilen ve düşünme becerisi gelişmiş bir öğrenci profilinin ortaya çıkarılması hedeflenmiştir. Projede ayrıca çok katmanlı öğretim deneyinin (multi-tiered teaching experiment) kullanılacak olması çalışmanın amaçları ile örtüşen bir desen olup çalışmaya zenginlik katmaktadır.  Proje önerisinde matematiksel modellemenin matematik eğitiminde iki farklı kullanım amacından bahsedilmiş (amaç ve araç olarak) ve bu proje önerisinde matematiksel modellemenin, “disiplinler arası boyutuyla ele alınarak matematik ve fen bilimleri kavramlarının öğretiminde bir araç” olarak görüldüğü belirtilmiştir. Bu yaklaşımın çalışmada belirtilen amaç ifadesi (öğrencilerin modelleme becerilerinin gelişiminin incelenmesi) ile nasıl ilişkili olduğu net biçimde ortaya konulmalıdır. Öneride matematiksel modelleme süreçleri dikkate alınarak alanyazında yer almayan DMM sürecinin kuramsal çerçevesinin oluşturulduğu ifade edilmiştir. Ancak, bu kuramsal çerçevenin nasıl oluşturulduğu açık değildir. Yeterli araştırmalarla desteklenmemiştir. 	3,40
Bu araştırmanın amacı, üniversite öğrencilerinin özyinelemeli fonksiyonlar konusunu nasıl kavradığını APOS teorisini kullanarak araştırmak ve APOS’a dayalı olarak bu konu ile ilgili öğretim materyalleri tasarlamaktır.Proje önerisindeki yazılım eğitiminin önemine ya da ampirik bir çalışmanın alanyazına getireceği katkıya ilişkin özgün değer ifadeleri bu araştırmaya özgü ifadeler değildir. Bu çalışma ile APOS kuramının yürütücü tarafından yeniden programlama eğitiminde kullanılması söz konusudur. Öneride de belirtildiği üzere bir önceki çalışma döngüler ile sınırlıdır. Mevcut öneri ise özyinelemeli fonksiyonların APOS kuramı yardımıyla öğrenilme sürecinin araştırılmasına odaklanmaktadır. Öte yandan, yürütücünün aynı konuda bir BAP projesi yürüttüğü görülmüştür. Öneride daha önce gerçekleştirilen yayın ve projeden farklı ve özgün katkının yalnızca çalışma kapsamındaki genişleme olduğunun belirtilmesi, özgün değer bağlamında çalışmanın gücünü zayıflatmıştır. Proje önerisinde seçilen kuramın betimlenmesi ayrıntılı olarak gerçekleştirilmiş, ancak diğer yaklaşımlara göre üstün ve sınırlı yanlarına ve seçilme nedenine ilişkin ayrıntılı bir dayanak sunulmamıştır. Araştırmacı APOS’un henüz programlama eğitiminde kullanımına dair yeterli araştırma olmadığını belirtmiştir. Bu nedenle sürecin ya da süreçteki materyallerin nitelikli programcı yetiştirmede faydalı olacağına dair bir özgün değer ifade edilmesi kuşkuludur.Ayrıca, APOS teorisine dayalı ne tür materyaller geliştirileceği konusu belirsizdir ve nasıl öğrenildiğini açıklayan bir teoriden nasıl öğretileceğine (materyal geliştirmeye) nasıl bir geçiş yapıldığı da net değildir. 	1,60
"Projenin amacı; MEB bünyesinde 3-5 yaş grubuna hizmet veren sınıfların kalitesini belirlemektir. Bu amaç doğrultusunda proje kapsamında Amerika Birleşik Devletleri’nde yoğun bir şekilde kullanılan Okul Öncesi Eğitimi Sınıf Kalitesini Değerlendirme Ölçeği (Early Childhood Environment Rating Scale) Türkçe’ye uyarlanacak, NUTS-2 düzeyinde örneklem alınarak toplanacak verilerle Türkiye’de okul öncesi eğitimin kalitesi değerlendirilecektir. Türkiye’de okul öncesi eğitimin kalitesinin belirlenmesi NUTS-2 düzeyinde belirlenecek olması özgün bulunmuştur. Ancak, projenin öneride belirtilen özgün yanlardan biri Okul Öncesi Eğitimi Sınıf Kalitesini Değerlendirme Ölçeği (ECERS-R) 3. versiyonunun Türkçe’ye uyarlanmasıdır. Bu ölçeğin 1. versiyonunun Türkçe’ye uyarlandığı ve 2. versiyonun da Türkçe’ye çevirisinin yapılarak kullanıldığı proje önerisinde belirtilmektedir. Proje önerisinin kaynakçasında belirtilmeyen bazı Türkçe yayınlarda aynı ölçek kullanılarak araştırmalar yapılmış ve yayınlanmıştır. Türkçe alanyazının yeterince taranmadığını da gösteren birkaç örnek aşağıda verilmiştir:Işıkoğlu, N. (2007). Okul öncesi eğitim kurumlarında kalite. Gazi Üniversitesi Mesleki Eğitim Dergisi, 9(18), 37-47.Baştürk, R., & Işıkoğlu, N. (2008). Analyzing process quality of early childhood education with many facet rash measurement model. Kuram ve Uygulamada Eğitim Bilimleri, 8(1), 7-32.Işıkoğlu, N.E., Canbeldek, M. (2015). Okul Öncesi Eğitim Kurumlarının Yapısal Ve İşlevsel Kalitelerinin İncelenmesi, Eğitim ve Öğretim Araştırmaları Dergisi, 4(1), Makale No: 18, (http://www.jret.org/FileUpload/ks281142/File/18.isikoglu_erdogan.pdf )Yaya, D. (2016). Erken Çocukluk Eğitiminde Kalite Uygulamaları: Sistemler Arası Bir Karşılaştırma, Doktora tezi, Hacettepe Üniversitesi. (http://www.openaccess.hacettepe.edu.tr:8080/xmlui/handle/11655/3078)Okul öncesinde kalitenin öneride belirtilen araç kullanılarak daha önce araştırılmış ve yayın yapılmış olması – bu çalışmalar kaynakçada belirtilmemiş olsa da - proje önerisinin bu açıdan özgün olmadığı şeklinde değerlendirilmiştir. "	1,20
"Projede dünya müzelerinden Sosyal Bilgiler dersi programına uygun olarak seçilecek eserlerin üç boyutlu (3B) modellerini 3B yazıcıdan çıkarmak ve çoklu ortam materyalleriyle desteklemek suretiyle bir gezici müze platformu içinde teşhir edilmesi amaçlanmıştır. Bu serginin yanı sıra sanal gerçeklik, hologram gibi teknolojilerle de benzer şekilde eserlerin oluşturulması ve sergilendirilmesi düşünülmektedir.  3B yazdırılabilir nesnelerden oluşan yeni bir müze türünün geliştirilmesi önemli bulunmuştur. Ancak aşağıda belirtilen hususlar proje önerisinin özgün değerini zayıflatmaktadır:Araştırmada önceki başvuruda belirtilen eksikliklerin çözümü noktasında tasarım tabanlı araştırma yaklaşımının kullanılacağı belirtilmiştir. Ancak bu değişikliğin araştırmadaki eksikliklere tam olarak çözüm sunmadığı görülmektedir. Örneğin, müze gezisi yönteminin eğitimde etkili bir yöntem olduğu ve nadiren kullanıldığı ifade edilmiş ancak bu yöntemin özelinde planlanan araştırmada somut bir problem ortaya konulmamış ve gerekçesi de açıklanmamıştır. Önerilen bu proje, bir ar-ge çalışmasından ziyade müzecilik uygulaması olarak değerlendirilebilecek bir çalışmadır. Zira, öneride bu tarz uygulamaların eğitime uyarlanmasındaki temel sorunların ne olduğundan ziyade bu uygulamaların daha geniş kitlelere erişimi hedeflenmektedir. Ayrıca proje önerisinde ""Alanyazında 3 boyutlu yazdırılmış eserlerle oluşturulan bir müzenin eğitimde kullanılmasına ilişkin herhangi bir araştırmaya rastlanmamıştır"" ifadesi yer almaktadır. Oysa ki bu tür uygulamalar mevcuttur. Bkz. London Science Museum.Çoklu ortam materyalleri ve bunların paylaşımının öğretimsel problemlerin çözümüne katkısı sınırlıdır. Önerinin sosyal bilgiler dersinde teknoloji entegrasyonunu destekleme potansiyeli alandaki ihtiyaçla ilişkilendirilerek ortaya konulmamıştır.  Ayrıca nesnelerin, ders hedeflerinin ve bunlar arasındaki ilişkilerin belli olmaması veya örneklendirilmemesi araştırma bulgularının özgün katkısını azaltmaktadır. Müzelerin 3B modeller sunduğu belirtilmiştir. Proje önerisinde bu modellerin yazdırılması ve sergilenmesi yer almaktadır. Ancak proje önerisi, müzeler tarafından sunulan modellerin kimler tarafından, nasıl kullanıldığı ve ne tür etkilerinin olduğuna dair uygulama ve araştırmalarla ilişkilendirilmemiştir. "	2,17
"Proje önerisinin amacı, Türkiye'ye özgü bir algoritmik model tasarımı çerçevesinde 2010-2016 döneminde ülkemiz konut piyasasında balon olup olmadığının analiz edilmesidir. Konut piyasasının ekonomideki yeri göz önüne alındığında, konut fiyatlarında oluşacak balonların önceden tahmininin önemi açıktır. Proje, Türkiye konut piyasası için rasyonalite varsayımına dayanmayan teorilere dayanan bir yaklaşımla hareket edileceğini, bu şekilde bir teori geliştirileceğini öne sürmektedir. Ancak geliştirilecek, Türkiye'ye özgü, ""irrasyonel"" davranışlara dayalı teorik modelin unsurları hakkında verilen spesifik bilgi tatmin edici olmaktan uzaktır. Türkiye konut piyasasıyla ilgili bu önemli sorunun cevabına yönelik özgün teorik veya metodolojik bir katkı belirgin değildir. Konut piyasalarıyla ilgili rasyonalite varsayımına dayanan modeller ile irrasyonel aktörler varsayımına dayanan modeller arasındaki ilişki iktisat teorisinin çetrefil konularından olup, irrasyonel aktörler varsayımına dayanan modellerle ampirik çalışma yaparken yapılacak irrasyonalite varsayımı, bu varsayımın test edilebilir olup olmadığı gibi hususlar çok önemlidir (rasyonalite varsayımı yapılmadığı durumlarda, her türlü ampirik gözlemi açıklayabilecek bir irrasyonel davranış düşünmek mümkündür).Proje önerisinde TCMB Konut Fiyat Endeksi, Türkiye’nin 7 büyük ilinden toplanan verilerle oluşturulan REIDIN endeksi gibi endeksler konut fiyat balonu varlığı açısından iki önemli gösterge olarak alınan fiyat/kira ve fiyat/gelir verilerini içermekte ve periyodik olarak yayımlanmaktadır. Proje önerisinin mevcut çalışmalardan ne ölçüde farklılaştığı tartışılmamıştır. Bu hususlar projenin özgün değerini kısmen sınırlandırmaktadır. "	3,50
“Erzurum İli Süt Sığırcılığı İşletmelerinde Etkinliğin Belirlenmesi ve Girdi Kullanım Düzeylerinin Tespiti Üzerine Bir Araştırma” adlı proje önerisinin gerek konu başlığı gerekse süt hayvancılığı alanında mevcutta problemlerin tanımlanması ve ortaya konulması açısından daha önce bölgede yürütülen benzer çalışmalar dikkate alındığında farklı bir yöntem ortaya koymaktan uzak olduğu düşünülmektedir. Ayrıca, problemlerin çözümüne ilişkin çalışmaya veya yöreye uygun yenilikçi öneriler sunmaktan uzaktır. Seçilen konu gelecek nesillerin beslenmesi ve sağlıklı nesillerin gelişmesi bakımından önemli ve bir o kadar da öncelikli bir konudur. Ancak, konunun özgünlüğü dünya, Türkiye ve bölge açısından yeterince açıklanamamıştır. Uygulanan metotlar, genelde Tarım Ekonomisi alanında kullanılan ve işletme analizlerinde kullanılan metotlar olup çalışmaya özgü değildir. Kullanılan örnekleme metodu araştırma alanını temsil etmekten uzaktır. Zira araştırma alanında süt hayvancılığı işletmeleri büyüklük itibari ile birbirinden çok farklı bir yapı göstermekte ve homojen olmayan bir yapı söz konusudur. Popülasyonun varyasyon katsayısına bakılarak örnekleme yöntemine karar verilmesi daha uygun olabilirdi. Dolayısıyla çalışma, gerek metodolojik gerekse kavramsal ve kuramsal olarak ele alınmamış olup özgün değeri ortaya konulamamıştır.Diğer yandan proje önerisinde verilen literatür taramasında benzer çalışmaların olduğu, proje yürütücüsünün de benzer konularda çalışmalarının bulunduğu görülmüştür. Literatür bilgisi ile önerilen projenin amaçları örtüşmemektedir. Literatür özetinde belirtilen çalışmaların ve özellikle yürütücünün (Külekçi, 2013) 2013 yılında aynı bölgede, aynı konuda yapmış olduğu çalışmanın bu projeden farkı yeterince açıklanmamıştır. Bu da projenin özgünlüğünü daha da kısıtlamaktadır.  	1,60
Literatürde tarımsal desteklemelerin üretici ve üretim üzerindeki etkisini araştıran kesit çalışmaları yapılmaktadır. Bu çalışmalarda üreticinin destekleme ödemelerinden beklentileri, farkındalıkları, davranış ve tutumları araştırılmaktadır. Bu tarz çalışmaların çoğunda da destekleme ödemelerinin zamanının üretici açısından olumsuzluk oluşturduğu ve mümkün olabildiğince ödemelerin çiftçi ihtiyaçları ve beklentileri doğrultusunda yapılması gerektiği gibi öneriler getirilmektedir. Bu anlamda elbette Gıda Tarım ve Hayvancılık bakanlığının ödeme planlarını çiftçi ihtiyaçlarını  zamanında karşılayabilecek düzeyde ayarlama yapması mümkün olabilecek en kısa zamanda sağlaması gerekmektedir. Prim ödemesi tamamen üretime bağlı bir ödeme şeklidir. Üretici ürettiği ürünün satış makbuzu ile beyan etmek durumundadır. Bu da hasattan sonraki bir dönemde başvuru, kayıt vs gibi büro işlemleri ve ödeme hazırlıkları nedeniyle ödemelerde gecikmeler yaşanabilmektedir. Bu anlamda bu proje önerisi politika yapıcıları açısından farkındalık oluşturabilir.Tarımsal desteklerin zamanında ödenmesinin üretici davranışları ve tutumları üzerinde etkisinin irdelenmesi araştırılması ve üzerinde durulması gereken önemli konular arasında yer almaktadır. Hatta üreticilerin devlet desteklerine rağmen risk strajelerini geliştirmeleri önündeki engelleri belirlemek açısından irdelenmesi gerek bir konudur. Üreticilerin herhangi bir durum karşısındaki tutumları ile bu tutumları davranışlara geçirme eğilimi birbiri ile bağlantılı ancak birbirinden farklı kavramlardır. Bu bağlamda araştırma başlığında bir kavram kargaşası bulunmaktadır. Üretici tutum ve davranışları üzerine etkiler daha doğru bir başlıklandırma olabilir. Bu tanımlandırma metin içinde de yer almaktadır ve bir çeviri boşluğu olabileceği düşünülebilir. Tüm bu kısıtlara rağmen çalışma konusu orjinaldir ve Türkiye’de çok fazla çalışılmadığı için özgün bir değere sahiptir.	4,17
"Bu projede Türkiye’nin bağ alanı ve üzüm üretim miktarı açısından ilk sırasında yer alan Manisa ilinde; bağcılıkla uğraşan işletmelerin karşılaştıkları risklere karşı uygulayabilecekleri etkili risk yönetim stratejilerinin geliştirilmesi ve risk iletişim yapısında, risk iletişim yöntemleri ve sosyal ağlarının ortaya çıkartılması amaçlanmıştır.Araştırmaya konu olan risk yönetimi ve risk iletişimi kavramlarının tarım sektörünün doğal yapısından kaynaklanan temel sorunlar bağlamında önemli kavramlar olarak ifade etmek mümkündür. Bu bağlamda konu çalışılması gereken bir konudur ve orijinaldir. Ancak klasik işletme analizlerine yer verilmesinin çalışmada yer alan diğer amaçlarla bağlantısının nasıl kurulacağı açık değildir. Bu sebeple sadece diğer çalışmalardan farklı olan amaçlara odaklanılması gerektiği düşünülmektedir. Proje yürütücüsü ve bazı araştırmacıların da içinde bulunduğu daha önce tamamlanan, ön etüd niteliği taşıdığı ifade edilen bir projenin sonuçlarının bir kısmının kullanılarak üretilen yayından elde edilen proje fikri projenin kurgulanmasında kullanılabilir ve kaynak gösterilebilirdi. Ancak hem proje fikrinin şekillendirilmesinde kullanılmamış hem de kaynak gösterilmemiştir. Önerilen projenin daha önce yapılan çalışmalarla gerek araştırma alanı gerekse kullanılacak yöntemler açısından farklılık taşıdığı söylenebilir. Yapılan çalışmanın kaynakçada yer alması ve öneride mevcut çalışmayla olan farkının belirtilmesi gerekirdi. Sonuç olarak, yukarıda belirtilen hususlar önerilen projenin özgün değerini sınırlamaktadır. "	3,17
"Bu proje önerisi ile tarımsal üretim sonucu ortaya çıkan atıklar önemli bir çevresel problem olarak işaret edilmiş ve konu Antalya ilinde serada yetiştirilen domates örneği ile ele alınarak gündeme getirilmiştir. Çalışmanın literatür bildirişleri de daha çok atık yönetimi ile ilgili çalışmalardan oluşmaktadır. Fakat projenin temel amacı olarak, serada domates üretimi sonucu ortaya çıkan çevresel atıkları konusunda üretici duyarlılığını ve bunları etkileyen işletmeci ve işletmeye ilişkin sosyo-ekonomik değişkenleri belirlemek şeklinde bir vurgu yapılmıştır. Çalışmanın bütünleyici amaçları beş madde olarak verilmiş ve bu maddelerden birinde ""Üreticilerin çevresel atıkları işletme içinde çevre dostu yöntemler ile bertaraf edebilme konusundaki farkındalığını ve duyarlılığını bu çalışma ile artırmak"" şeklinde bir ifade kullanılmıştır.Çalışmada belirtilen amaçları gerçekleştirmek için kullanılacak yöntemde ise, üreticilerin organik ve inorganik atıkların geri dönüşümü ve çevreye sunacağı pozitif yönde bir değişim için razı olacakları maksimum para miktarı sorgulayan fazladan ödeme istekliliği üzerine bir analiz yapılacağı belirtilmektedir. Dolayısıyla, bu öneride tam anlamı ile ne yapılmak istendiği yeterince anlaşılamamaktadır.  "	3,83
"""Tarım İşletmelerinde Çevresel Etkinliği Sağlamanın Fırsat Maliyetinin Belirlenmesi"" isimli proje önerisinde; Türkiye tarım işletmeleri için çevreyi korumanın fırsat maliyetinin risk dikkate alınarak belirleneceği ifade edilmiştir. Dolayısıyla, çevreyi koruma amaçlı devlet desteklerinin, çevreyi korumanın fırsat maliyetini karşılayıp karşılamadığının ortaya konulması öngörülmektedir. Ayrıca, çevreyi korumanın fırsat maliyetinin, işletmelerin üretim etkinliği üzerindeki etkilerinin belirlenmesi amaçlanmıştır. “Çevreyi korumanın fırsat maliyetinin hesaplanması” ifadesinden hareketle projenin çıkış noktasının yerinde ve önerinin özgün olduğu düşünülmüş, ancak proje önerisinde ne yapılacağı hususunda net ve açık bir yazım üslubu kullanılmadığı ve amaçlar ile yöntemler arasındaki bağ iyi kurulamadığı için proje önerisi özgünlüğünü yitirmektedir. Çevre konuları hemen hemen her ülke için önemli olmakla beraber seçilen konu açısından çevresel etkinliğin özgünlüğünü de belirtmekte yarar vardır. Özgün değerde “tarım işletmesi düzeyinde nitelikli verilerin elde edilmesi ve karar süreçlerinin etkinleştirilmesi” ifadesiyle kastedilen karar süreçlerinin özgünlük açısından yorumlanmasında yarar olduğu düşünülmektedir. Uygulanması planlanan metotların proje önerisinin amaçlarını gerçekleştirme düzeyindeki özgünlüğüne katkı sağlamadığı düşünülmektedir. Özgün değer açıklanırken; ""Araştırma önemli düzeyde bilgi eksikliğinin yaşandığı, gelişmiş birkaç ülke haricinde henüz üzerinde yeterince çalışılmamış bir konuya odaklanmıştır."" İfadesi yer almaktadır. “Önemli düzeyde bilgi eksikliği olan gelişmiş ülke” ifadesi anlaşılamamıştır. "	2,60
Bu proje önerisinde, Türkiye’de iklim değişikliğinin baklagil tarımı üzerine ekonomik etkilerini tespit etmek ve iklim değişikliğine uyuma yönelik politika önerileri geliştirmek amaçlanmıştır. Bu kapsamda araştırma alanı olarak Konya (kuru fasulye) ve Yozgat (nohut)  illeri seçilmiştir.  Araştırmanın temel tezi baklagil tarımında iklim değişikliğinin olumsuz etkilerinden dolayı verimde azalmalar meydana geldiği ve buna bağlı olarak da üretim miktarlarının düştüğüdür. Ancak araştırma önerisinin temel yaklaşımını oluşturan baklagil üretiminde iklim değişikliğine bağlı verim düşüklüğü hipotezi istatistiki verilere göre doğrulanmamaktadır.  TÜİK verilerine bakıldığında gerek Türkiye genelinde gereke Konya ve Yozgat illerinde nohut ve kuru fasulyede 1980’li yıllardan itibaren verimin yıllar itibariyle sürekli artığı görülmektedir. Başka bir ifadeyle bu ürünlerde verim artmakta ama üretim azalmaktadır. Bu ürünlerdeki üretim azalması ekim alanlarındaki azalmadan kaynaklanmaktadır ki bunun nedeninin de iklim değişikliği olduğunu söylemek zorlama bir varsayım olacaktır. Nitekim Konya ve Adana illerinde Erkan ve ark., 2007, tarafından yürütülmüş “Çukurova ve İç Anadolu Bölgelerinde iklim değişikliklerinin tarımsal üretim sistemleri üzerindeki etkilerinin ekonomik analizi ve gerekli politikalar ile kurumsal önlemlerin belirlenmesi” konulu  TÜBİTAK projesinde, Adana ve Konya illerinde son 20 yılda bitki deseninde meydana gelen değişmenin iklim değişikliği nedeniyle değil, ürünlerin karlılık farklarından kaynaklandığı saptanmıştır. Aynı şekilde çiftçilerin iklim değişikliği nedeniyle üretim tekniklerinde bir değişiklik olmadığı belirlenmiştir. Bu çalışmada ayrıca Türkiye’de iklim değişikliği ile mücadelede mevcut hukuki düzenlemelerin yeterli olduğu, ancak pratikte yapılması ve uyulması gereken yasa ve yönetmeliklere uyulmadığı belirtilmiştir. Bu durumda projenin temel sorusu ve araştırmanın çözeceği problemin ne olacağı belirsizdir. Bu projeden beklenen sonuçların bir kısmı daha önce  yukarıda belirtilen Erkan ve ark., 2007 çalışmasında elde edilmiştir. Yine proje önerisi sahibi “İklim Değişikliği ve Kuraklığın Türkiye'de Tarımda Etkilerinin Değerlendirilmesi” konulu TAGEM projesi de yürütmüştür. Belirtilen nedenlerle proje önerisinin metodolojik/kavramsal/kuramsal olarak özgün bir katkı ve bir problemin çözümüne yönelik yaratıcı/yenilikçi öneriler sunacağı düşünülmemektedir. 	1,40
"Proje önerisinin amacı, Türkiye’de yükseköğretim alanında Bolonya Süreci kapsamında yapılan reformların uygulanma düzeyini tespit etmek,  bu reformların yükseköğretim kurumları arasında yarattığı farklılıkları ve sorunları öğrencilerin, öğretim elemanlarının ve Bolonya sürecini yürüten uzmanlarının görüşlere dayalı olarak değerlendirmek ve önerilerde bulunmaktır.Ancak projenin özgün değerine ilişkin aşağıdaki eksiklikler tespit edilmiştir;Proje önerisinin başlığı ""Uluslararası Trendler Işığında Türkiye'de Yükseköğretim Alanındaki Reformların Değerlendirilmesi ve Politika Önerileri"" olarak; amacı ise ""Türk yükseköğretim alanında 2001 yılından bu yana çeşitli boyutlarıyla uygulanan Bologna reform sürecinin değerlendirmesini yapmak ve politika önerileri geliştirmek amacını taşımaktadır"" şeklinde ifade edilmiş. Bu anlamda projenin amacı ile başlığı örtüşmemektedir. Çünkü uluslararası trendler ya da Türkiye'de yükseköğretim alanındaki reformlar sadece Bolonya reform sürecinden ibaret değildir.Proje önerisinin hiçbir yerinde bu trendler ile ilgili yeterli açıklama bulunmamaktadır. Trend olarak sadece Bologna süreci ayrıntılı olarak irdelenmiş ancak, örneğin Bologna süreci konusunda Avrupa’daki tartışma ve farklılıklara değinilmemiştir.Projenin yapılma gerekçesi tam olarak ortaya konulmamıştır. Proje önerisi bu haliyle oldukça dağınık ve bütünlükten uzak gözükmektedir. Sadece Bolonya sürecinin uygulanması ve konu ile ilgili araştırma azlığı proje için gerekçe olamaz. Bolonya süreci öğrenci değişim programı, öğretim elemanı değişim programı, kalite göstergeleri, Avrupa kredi transfer sistemi gibi alt boyutlardan oluşmaktadır. Proje kapsamına alınmış olan paydaşların(öğrenci, öğretim elemanı, Bolonya uzmanları) hangi boyutlara ilişkin olarak görüşlerine başvurulacağı açık değildir. Proje önerisi ‘Bologna’ sürecine ilişkin genel bir tarif getirmekte, Bologna sürecini paydaşlara özgü olarak tanımlamamaktadır. Bu durum ise veri toplamada ve verilere dayalı olarak ulaşılacak sonuçlarda belirsizliğe yol açabilecektir.Proje önerisinin evren ve örnekleminin oluşturulmasında izlenen yaklaşım bazı paydaşların yeterince temsil edilmemesine, dolayısıyla ulaşılacak sonuçların yanlı veya eksik olmasına yol açabilecektir. Örneğin proje önerisinin nicel örneklemine 1200 öğrenci dahil edilmişken binlerce öğretim elemanından sadece 55 kişi alınmış olması ulaşılacak sonuçların amaca hizmet etmesini engelleyebilecek nitelikte ciddi bir eksikliktir.Proje önerisinde projenin verilerine dayalı olarak yüksek öğretim otoritesine bir yazılım geliştirme önerisi sunulacağı belirtilmiştir ancak bu yazılımla ilgili hiç bir bilgi verilmemiştir.Proje önerisinde Bologna sürecinin değerlendirme basamaklarından biri olarak üniversitelerin  web sayfalarında Bologna süreci ile ilgili dokümanlardan yararlanılacağı ifade edilmektedir. Ancak üniversitelerin web sayfalarında Bologna ile ilgili bilgi ve belgelerin eksik olması veya güncel olmaması nedeniyle güvenilir veri elde etmek mümkün gözükmemektedir.Araştırmanın temel sorusu Bolonya Süreci reformlarının Türk yükseköğretimine ne düzeyde etkili olduğudur. Mevcut proje önerisi ile etki test edilemez. Etki test etmek için en azından bir durumun ilk hali ile son halini karşılaştırmak gerekir. "	1,80
"Önerilen proje Kırıkkale Belediyesi örneğinde e-belediyecilik uygulamalarıyla katılımı sağlama ve arttırma amacı çerçevesinde, Kırıkkale'de yaşayanların siyasal katılım, siyasal kültür, e-kültür düzeyi ve yerel yönetim hakkındaki algısını ve vatandaşların e-belediyecilik ve siyasal katılım imkanları konusundaki farkındalık düzeylerini belirlemeyi amaçlamaktadır. Bu bağlamda katılımı artıracak bir mobil uygulama yazılımı geliştirmeyi ve bunu uygulayarak sonuçlarını izlemeyi, değerlendirmeyi de hedeflemektedir. Bu araştırma önerisi, interdisipliner (yönetim bilişim sistemleri, kamu yönetimi, siyaset bilimi, siyaset sosyolojisi ve özelde internet sosyolojisi gibi) bir araştırma sorusunu merkezine almaktadır, bu nedenle önemlidir. Ancak, gerek internet sosyolojisi gerekse siyaset sosyolojisi uzun yıllardır teorik ve uygulamalı araştırmalar ile oldukça yerleşmiş bir araştırma alanlarıdır. Ancak, bu araştırma sorusu şekillendirilirken söz konusu literatürlerden yeterince yararlanmadığı gözlemlenmektedir. Projedeki zayıf kavramsal ve kuramsal tartışmalar ve literatür özeti ile özgün değer kısmında yer verilen atıflar ve tartışmaların da çağrıştırdığı üzere mevcut kavramsal ve kuramsal bilgi birikimine katkı düzeyi oldukça düşük seviyededir. Özgün değere ilişkin tespit edilen diğer zayıflıklar şöyledir: Türkiye'de belediyeler yaygın biçimde e-belediyecilik uygulamaları yapmaktadır. Önerilen projenin bu çalışmalardan farkı yeterince gerekçelendirilmemiştir. Projenin toplam başarısının yüzde 30'unu oluşturan M-belediye uygulamasının yazılımının yapılması sosyal bilimci danışmanlığında yapılabilecek bir şey olsa da belediyenin kendi yükümlülüğüdür ve yazılım uzmanları tarafından yapılacak bir şey olması nedeniyle projenin parçası olarak değerlendirilmesi mümkün değildir. İkinci olarak herhangi bir telefonun satın alınabilecek veya indirilebilecek uygulamalar kısmına yazıldığında pek çok belediyenin kendi mobil uygulamasını zaten yapmış olduğu görülmektedir. Eğer bu uygulamanın halihazırda olduğu yerlerde bir saha araştırması yapılması ve halkın beklentilerini ne derece karşıladığının anlaşılması öngörülmüş olsaydı; bu durumda yapılacak yeni bir yazılımın ne özellikler taşıması gerektiği de değerlendirilebilirdi. Yine de yazılım hazırlanması gibi bir paket böyle bir projeye uygun görülmemektedir. Ayrıca Kırıkkale'de internet kullanımına dair bir bilgi verilmemiştir. Kırıkkale gibi küçük bir şehirde belediye bültenleri, billboardlar ve muhtemelen yerel kanallar varken insanların neden M-belediye uygulamasına girmek için cep telefonlarının internet paketini kullanmak isteyecekleri izah edilmemiştir. Türkiye'de belediyelerin halkla iletişime geçmek için ne tür yollar kullandıkları ve bu araçların etkileri üzerine derinlemesine bir literatür taraması yapılmamış olduğundan yenilikçi ve yaratıcı katkılar ortaya koyulmamıştır. Proje daha çok Kırıkkale Belediyesine etkili bir mobil uygulama geliştirme amacında olup 1001 temel araştırma projelerinin kapsamından uzaktır. Projenin halkın demokratik katılımını arttırılması ve araştırmacılar için veriler toplanması şeklinde ikinci bir amacı/işi daha olmasına rağmen hem birinci hem de ikinci ana iş/amaç bilimsel çıktıları ve sorunsalı öncelememektedir. Projede yerel düzeyde siyasal katılıma dair önemli bir metodolojik katkı da sunulmamaktadır, iddia edilen muğlak metodolojik ve yöntemsel katkının, raporun diğer bölümlerinde netlik kazanacağı üzere, önerilen araştırma çerçevesi ile gerçekleştirilmesi mümkün gözükmemektedir.Araştırmada kullanılacak olan yöntem ve teknikler konusunda (ölçek ve ankete ilişkin özellikle) kavramsal bir karmaşa söz konusudur. Bunların projede yeterince açıklığa kavuşturulmadığı görülmüştür. "	1,60
"Önerilen proje, Türkiye'de akademik olarak pek az çalışılmış olan gönüllülüğü, sivil toplum faaliyetlerine gönüllü katılımı (motivasyon, demografi, sosyal sermaye, gelir gibi) çeşitli veçheleriyle ve nitel ve nicel yöntemler kullanarak incelemeyi amaçlamaktadır. Anket ve derinlemesine görüşme sonucu elde edilen veriler, uluslararası ölçekle (Volunteer Functions Inventory) karşılaştırılacaktır.  Başarıyla tamamlanması halinde, proje önerisi akademik yazına katkıda bulunabilecek, az çalışılmış bir alanı başka araştırmacılara açabilecek niteliktedir. Önerilen projenin önceki başvurularında sunulan panel görüşleri de dikkate alınarak önemli ölçüde revize edildiği, panel eleştirilerinin karşılandığı görülmektedir. Ancak Türkiye'de sivil toplum bakımından 2000li yıllarda dönüştürücü etkisi olduğu bilinen ""Avrupalılaşma sürecinin"" gönüllülük konusuyla ilintisine değinilmemesi bir eksikliktir.  "	3,80
"Gelişim psikolojisi alanında ileri yaş yetişkinlere (65+ yaş) yönelik çalışmalar, gelecekte bu yaş grubundaki bireylerin popülasyonda giderek daha fazla oranda olacağının öngörüsü ve bu bağlamda sosyal politikaların geliştirilmesine yönelik ihtiyaç nedeni ile hem dünyada hem de ülkemizde artarak önem kazanmıştır. Sunulan proje ileri yaş yetişkinlerin iyilik hali, kendini toparlama gücü ve hatıraların işlevi değişkenleri kapsamında pozitif yaşlanma sürecinin incelenmesini amaçlamaktadır. İstenilen düzeltme formunda yapılan açıklamalardan iyilik hali çemberi modeline yönelik düzenleme uygun görünmektedir. Bu modelin faktörlerinden hangilerinin yaşlılar için olumlu baş etme, kendini toparlama gücünü yordadığına yönelik bulgular önemli gözükmektedir. Önerilen projede nitel ve nicel yöntemlerin bir arada kullanılacak olma gerekçesi ""nicel verilerin nitel verilerin geçerlik ve güvenirliklerini arttırma amacıyla kullanılacak olması"" şeklinde sunulmuştur. Bu iki farklı araştırma yönteminden elde edilecek verilerin birbirlerini destekleyip desteklemediklerinin anlaşılabilmesi için, çalışmaların paralel bir içerikte olması, nitel çalışmanın, nicel çalışmada bilgi toplanan değişkenlere yönelik daha ayrıntılı bilgilere ulaşmayı hedefleyen sorular içermesi gerekmektedir. Ancak önerilen projede bu iki çalışma arasında tam olarak böyle bir denge kurulamamış gözükmektedir. Ayrıca, nitel çalışmanın nicel çalışma verilerinin hangi tür bir ""geçerliğini"" ve ""güvenirliğini"" ve nasıl arttıracağı, istatistiksel olarak netleştirilmelidir. Ek olarak modelde var olan değişkenlerle nitel çalışmadan elde edilecek bilgilerin ne şekilde ilişkilendirileceği açık değildir. Sonuç olarak, araştırma modelinin hala netleştirilememiş olduğu görülmektedir. Örneklemin huzurevlerinde kalan yaşlıları kapsaması önemli olsa da sonuçların bu örneklemle sınırlı kalacağı, Türkiye genelinde yaşlı profili açısından geniş bir etkisinin mümkün olamayacağı düşünülmüştür. "	3,17
"Önerilen proje ile MIKTA ülkeleri arasında bir kıyaslama yapılacaktır; ancak çalışmanın odağı yeterince net değildir. Konusu önem arz etse de çalışmanın ana amacını ve özünü oluşturan “MIKTA ülkelerinin küresel yönetişimde ‘kalkınmaya’ katkılarını, (a) fikirsel ve (b) davranışsal olmak üzere iki analitik düzlemde ele alacaktır” olarak ifade edilen ayrım öneride yeterince detaylandırılmamıştır. MIKTA ülkeleri liderlerinin ve temsilcilerin konuşmalarına söylem analizi uygulanması planlanmaktadır. Bununla birlikte bu analizin hangi ortak nokta/sorunsal düzleminde yapılacağı ifade edilmemiştir. Ayrıca, hangi kavramlar temelinde çalışmanın (kalkınma modelleri, dış politika söylemleri gibi) ele alınacağı yeterince ortaya konmamıştır. Kıyaslama yapma iddiasında olan çalışmanın kıyas kriterlerini tam olarak açık bir biçimde ortaya koyamaması özgün değerini azaltmaktadır.  "	1,40
Proje önerisinde, Ortadoğu bölgesinin en temel sorunlarından biri olan silahlanmanın geçirdiği evrim ve Arap Baharı sonrasında ortaya çıkması muhtemel yeni şartların ele alınması amaçlanmaktadır. Bölgedeki silahlanma konusunda elde edilecek bulgular hem bölge barışı hem de Türkiye'nin güvenliği açısından oldukça önem arz etmektedir. Bu çalışmada üç farklı teorik çerçeve kullanılacağı belirtilmiştir. Ancak bu teorik çerçeveler silahlanma üzerine değil ittifak oluşumları üzerine teorik çerçevelerdir. Bunların arasında ilişki kurulmamıştır.  Ayrıca silahlanma konusunda yeni veri üretme yerine hazır veri üzerinden bir değerlendirme yapılması, bunun yanında hazır verilerin de herhangi bir teoriyi test etmek için kullanılmayacak olması çalışmanın özgün değerini zayıflatmaktadır. 	2,20
Önerilen proje teorik açıdan mevcut faydacı ve normatif kurum tipolojileri ve sınıflandırmalarını yetersiz görerek formel kurumların meşruiyet ve faydacı boyutuyla birlikte buna formel ve enformel kurumlar arasındaki benzerlik düzeyini ekleyerek üç boyutlu bir kurum tipolojisi öne sürmektedir. Enformel bir toplumsal kurum olarak dini nikâh üzerine uygulamalı bir alan araştırması olarak tasarlanan çalışma pratik ve uygulama açısından özgün bir değer içermektedir. Konu üzerine geniş ölçekli özgün veriler toplanacaktır. Benzer şekilde, farklı değişkenleri bir araya getirerek dini nikâh olgusunun detaylı bir şekilde açıklanacak olması önerilen projenin özgün değerini artırmaktadır. Yukarıda belirtilen gerek kuramsal gerekse uygulamaya dönük proje amaç ve hedefleri araştırma önerisi içerisinde birbiriyle tutarlı, uygulanabilir, yeterli düzeyde ön araştırma ve literatür taramasına yer verilerek sunulmuştur. Türkçe literatürde az sayıda ilahiyat ve sosyoloji disiplini çerçevesinde dini nikâhla ilgili sınırlı çalışmalar yapılmış olsa da önerilen araştırma ile örtüşen benzeri bir çalışma bulunamamıştır. Bu bağlamda projenin özgün değeri vardır. Bununla birlikte önerilen yeni tipolojinin daha önceki tipolojilerden farkı, o tipolojilere göre operasyonel ya da işlevsel avantajı başvuruda açık değildir. Tek bir kurum inceleneceği için çalışmanın öne sürülen teorik katkıyı sunması, önerilen tipolojinin diğer enformel kurumları tanımlamak, anlamlandırmak, işleyişini tespit etmek için uygunluğunu test etmek mümkün değildir. 	3,00
"Ülkemizdeki toplumsal cinsiyet algısı konusunda ""ad-hoc/geçici” çalışmalar bulunmakla beraber, bu algıların zaman içerisinde nasıl değiştiği, kuşaklar arasında farklılıkların bulunup bulunmadığı ve en önemlisi zaman içerisinde toplumsal cinsiyet algısının belirleyicilerinin nasıl evrildiği bilinmemektedir. Öneride bu önemli sorulara yanıt verilecek olunması önemli bir katkı olarak değerlendirilmiştir. Keza, analiz edilecek veri setinin niteliği de göz önünde tutulursa, bu nitelikteki bir verinin zamansal perspektiften analiz edilmesi de önemli bir katkıdır. Ancak bağımlı değişkenler arasında logit regresyon analizleri yapmanın bu tespite ne gibi bir yenilik ve katkı getireceği kuşkuludur. Bireysel veriden derlenen tutum değişikliklerinin sosyolojik bir bakış açısıyla toplumsal, ekonomik, siyasi ve hukuksal arka plan analizi yapılmaksızın detaylı bir değerlendirme sunması ve politika önerileri oluşturması mümkün görülmemektedir.  "	3,20
"Aile içi şiddet olgusuna toplumsal cinsiyetin ilişkisel yapısı ve nesiller arası ilişkiler bağlamında kır-kent farklılaşmasını da göz önünde bulunduran bir yaklaşım önermesi bakımından proje konusu önemlidir. Ancak öneride bazı temel daha önceden yapılmış araştırmalara ve bulgulara değinilmemiştir. Türkiye genelinde yapılan kır-kent ayrımını ve kuşaklar analizini içeren çalışmalar mevcuttur. Hacettepe Üniversitesi Nüfus Etütleri Enstitüsü’nün 2015 yılında yaptığı çalışma, KSGM ile Hacettepe Nüfus Etütleri Enstitüsü’nün 2009 yılındaki araştırması ile Arat ve Altınay tarafından gerçekleştirilen ve 2007 yılında yayınlanmış olan “Türkiye’de Kadına Yönelik Şiddet” çalışmasına literatür özetinde değinilmemiştir. Aile içi şiddet çalışmalarında kırsal alan ve kentsel alan ayrımına yönelik kavramsallaştırma ve araştırmalar ilk olarak 1980'li yıllarda başlamıştır. Bu hususta literatüre katkı sağlayan en önemli çalışma olarak ABD'de GALLUP tarafından yürütülen ""Rural and Urban Trends in Family and Intimate Partner Homicide: 1980-1999"" başlıklı çalışma örnek gösterilebilir. Öneride bu önemli çalışmadan da istifade edilmemiştir. Ayrıca çalışmanın kavramsal düzeyi zayıf kalmış, toplumsal cinsiyet kavramı biyolojik cinsiyet farklılığına indirgenmiştir. "	2,60
"Amacı, Türkiye'de hem kitlesel hem de siyasi partiler düzeyindeki popülist tutum ve değerleri, anket ve içerik analizi yöntemleri ile tespit etmek olan bu proje önerisi, dünyada yükselen popülizm açısından Türkiye'nin yerini hem kitlesel düzeyde hem de siyasi parti düzeyinde ölçme iddiası nedeniyle özgün değer taşımaktadır. Ancak araştırma önerisi popülizm ile ilgili net bir tanım getirmediği gibi, bu hususta popülizmin Türkiye siyasetindeki karşılığını da tam olarak yansıtmamıştır. Popülist tutum ve değerler ile popülist siyaset arasındaki bağlantı Türkiye bağlamı dikkate alınarak yeterince sorgulanmamıştır.  Proje verilerinin daha iyi anlaşılmasını sağlayacağı iddia edilen siyasi yapı ve dinamiklerle ilgili yeterince açık bir dil kullanılmamıştır. ""Demokrasi"", ""tolerans"", ""siyasal elit"" gibi kavramların proje içeriği bağlamında ne ifade ettiği net olarak ortaya konulmamıştır. "	3,60
"Önerilen proje, Türkiye’de yeni çalışılmaya başlanan konulardan olan kişisel inanç arayışları konusuna eğilmektedir. Bu arayışları, Türkiye'deki yerel dini tecrübe bağlamında ve birey bazında anlamak, açıklamak ve kavramsallaştırmayı amaçlamaktadır. Ayrıca, Türkiye örneğinin Batı dünyasından farkını anlama hedefindedir. Önceki panel raporunda kapsam ve yönteme dair dile getirilen eleştirilere yönelik iyileştirmeler yapılmıştır. Ancak özgünlük noktasında çeşitli eksiklerin devam ettiği düşünülmektedir. Proje önerisinde spiritüel arayışlar tam olarak tanımlanmamış, İslami tasavvufi spiritüel deneyimler ile heretik ve ithal spiritüel arayışlar aynı potada değerlendirilmiştir. ""Transandantal meditasyon, yoga, reiki, zikir, halvete çekilmek vb. gibi farklı uygulamalar""ın birbiriyle ilişkisi ya da bir arada nasıl değerlendirileceğine dair analitik bir çerçeve sunulmamaktadır. Orient Enstitüsü’nün benzer alandaki projesinin de proje ekibi tarafından dikkate alınması önerilmektedir:http://www.oiist.org/forschung/forschungsfelder/religionsgeschichte-anatoliens/reenchantment-in-a-secularized-muslim-country/"	3,80
Proje önerisinde Birleşmiş Milletler Genel Kurulu’nda Türk yetkililerin söylemleri ve Türkiye'nin kullandığı oylar üzerinden mukayeseli bir değerlendirme yapılması amaçlamaktadır. Ancak çalışmanın gerek Türk dış politikası gerekse Uluslararası İlişkiler literatürüne ne gibi özgün katkı yapacağı net değildir. Çalışmanın daha çok betimsel yönü ön plana çıkmasına rağmen eleştirel söylem analizi yapılacağı vurgulanmaktadır. Genel Kurul’da yapılan konuşmalarla oy verme davranışları arasındaki ilişkinin tespit edilmesinin tek başına özgün değer üretmede yetersiz kalacağı, dolayısıyla bu dönem içerisinde oy verme davranışlarıyla Genel Kurul’daki konuşmaların analiz edilmesinin Türkiye’deki ve uluslararası literatüre katkısının zayıf olacağı değerlendirilmektedir.  	1,25
"Önerilen projede, son yıllarda Türkiye'nin adının sıklıkla duyulduğu dış yardım konusunun diğer ülkeler ile mukayeseli şekilde incelenmesi amaçlanmaktadır. Dış yardım kavramı çerçevesinde Türkiye modelinin zayıf ve güçlü yanlarını açıklamayı hedeflemesi çalışmayı özgün kılan temel unsur olduğu değerlendirilmektedir.   Ancak proje önerisinde ""Türkiye Modeli"" tartışması yapılsa da bununla tam olarak ne kastedildiğinin açıklanmamış olması önerinin özgün değerini zayıflatmaktadır. Geleneksel donörler olarak tanımlanan ülkelerin (Norveç, AB ve ABD) dış yardım modellerine değinilmemiş olması Türkiye’nin özgünlüğünün ortaya konması açısından bir eksiklik oluşturmaktadır. Ayrıca bu husus, literatür taraması açısından da bir eksiklik olduğuna işaret etmektedir.  "	3,00
"Önerilen proje, ampirik bir araştırma ile sokak hayvanlarının kent yaşamına etkisini incelemeyi hedeflemektedir. Proje kapsamında; sokak hayvanları politikalarının kent üzerindeki ekonomik, sağlık, kültür, çevre kirliliği, hukuk vb., kent sakinlerinin kentteki sosyo-ekonomik konumlanmalarına bağlı olarak sokak hayvanları sorununu nasıl değerlendirdikleri, sokak hayvanları politikaları oluşturulurken kent sakinlerinin ve sokak hayvanları konusunun diğer paydaşlarının (veteriner hekimler, hayvan severler, yerel yöneticiler, konuyla ilgili çalışan akademisyenler, hayvan satış noktaları vb.) hangi ortak noktalarda buluşabileceklerine dair hususların ortaya çıkarılması amaçlanmaktadır. Bu bağlamda proje konusu özgün bir değere sahiptir. Ancak, araştırmanın ana ve alt problemleri yeterince tanımlanmadığı görülmektedir. Bu durum, proje sonuçlarına yansıyacak ve projenin özgünlüğünü azaltacaktır. Diğer yandan, sokak hayvanları kent yaşamının bir parçası olmasına rağmen proje önerisinde “sokak hayvanları sorunu” olarak betimlenmesi projeye bir yanlılık getirmektedir."	3,00
"Önerilen araştırma projesi, ampirik bir arastırma ile Güney Ege (Aydın, Denizli, Muğla) üzerinden, ""yaşlı bireylerin günümüzdeki durumunu saptayarak yaşlılığın bir sosyal sorun haline gelişinin temellerine ulaşmak, yaşlı yalnızlığının sebeplerini tespit etmek ve Türkiye genelindeki yaşlılık sorununun çözümüne katkı sağlamayı amaçlamaktadır. Planlanan bu araştırma, literatürdeki yaşlı bireylerin yalnızlığı ve sosyal dışlanma konusundaki çalışmaları desteklemek ve farklı bir bakış açısıyla değerlendirme yapmayı amaçlamaktadır. Projede yaşlı yalnızlığı ve sosyal dışlanma konularına odaklanılacağından söz edilmekle birlikte, öneri formunda yaşlılıkla ilgili tüm konulara az az ve yetersiz, dağınık bir şekilde değinilmiştir. Fikirler arasındaki geçişler ve bağlantılar zayıftır. Proje konusu ile ilgili olarak uluslararası literatüre ilişkin bir bilgi verilmemiştir. Proje önerisi ile ilgili bilimsel çalışmaların (6 farklı bilimsel çalışmanın) analizi yapılmamış projeye sunacakları katkılar ya da proje konusu bağlamında çalışmaların eksikleri ifade edilmemiş, bu proje önerisinden ne gibi farklılıklar taşıdığı belirtilmemiştir. Ek olarak, projenin kurgulanmasında ve sorunun kaynaklarının bilimsel olarak ortaya konmasında önemli rolü olduğu ve araştırmada yol gösterici olacağı ifade edilen Arslan (2009) ve Şentepe’nin (2015) yaşlı yalnızlığı sorununa dair çalışmalarının hangi konularda ne gibi farklılıklar taşıdığı da belirtilmemiştir.  Öneride konu, yaşlı yalnızlığı ve sosyal dışlanma olarak seçilse de araştırma sonucunda birçok şey yapılması taahhüt edilmektedir (yaşlı hakları belgesi, personel niteliğine ve görev tanımlarına katkı sağlama vb.).Araştırma önerisinde “yaşlılık sosyal sorundur”, “yaşlılık risktir” gibi yaşlılara yönelik ön yargılı ve ayrımcı bir dil kullanılmıştır. Sosyal dışlanmayı inceleyeceğini söyleyen bir araştırma için kabul edilmesi güç bir anlatım vardır. Aynı dil huzurevi için de geçerlidir. “huzurevine terkedilen yaşlılar”, “kimsesizlerin gittiği bir yer olarak huzurevlerinin kurumsallaşması” vb. cümleler sosyal refah hizmeti olarak ülkemizde sunulan bu hizmetin ve huzurevinde kalan yaşlıların dışlanması algısını oluşturabilir.Öneride yaşlılara yönelik hizmetler ile ilgili bilgilerin güncel olmadığı görülmüştür.Araştırmada yalnızlık ve sosyal dışlanma ile başetme konusundan kısaca bahsedilmektedir. Ancak başetme stratejileri olarak sadece din ve ibadet konusunda değinilmektedir. Din ve ibadet manevi başetme stratejileridir. Ancak başetme stratejileri bu başlık ile sınırlı değildir. Eğer başetme stratejileri olarak bölüm ele alınacaksa tüm başetme stratejileri başlıkları incelenmelidir. Türkiye’de yaşlı yalnızlığı bilinen bir konudur, özellikle kadınların yalnızlık oranı daha yüksektir. Bununla ilgili TÜİK’in verileri mevcuttur. Öneride bu bağlamda verilere yer verilmemiştir."	2,00
Karadeniz’in bir bölge olarak yeniden tanımlanmasının yollarının değişen siyasi, ekonomik ve toplumsal koşullarla birlikte ele alınacak olması çalışmaya özgün değer katmaktadır. Proje önerisinde devletlerin yanısıra devlet-dışı aktörlerin ve bölgesel etkisi olan küresel sorunların da disiplinlerarası bir yaklaşımla hesaba katılması da projeye değer katan bir başka unsurdur. Ancak araştırmanın temel sorunsalı olarak ele alınan Karadeniz bölgesinin yeniden tanımlanması konusu aşağıdaki nedenlerden dolayı yeterince özgün bulunamamıştır:Bölgenin tanımlanmasının hangi teorik ve pratik soruna karşılık vereceği net değildir. Alanyazında Karadeniz’e ilişkin kavramsal tartışmalara yeterince yer verilmemiştir. Proje önerisi Karadeniz'de bir bölgeselleşmenin inşa edildiği varsayımına dayanmaktadır. Oysa projede bu yönde örnek olarak gösterilen sadece iki tane çaba söz konusudur. Bunlardan biri Türkiye'nin girişimiyle sürdürülen KEİ projesi, diğeri ise Romanya'nın öncülüğünde başlatılan ancak fazla mesafe kat edilmeyen Karadeniz Forumu'dur. Bu yönüyle değerlendirildiğinde araştırmanın temellendiği bölgeselleşme girişiminin yeterince var olmadığı söylenebilir.Proje önerisinde öngörülen çalışmalar bölgeyi tanımlamaktan çok, bölgedeki iç aktörlerle dış aktörler arasındaki ilişkiye ışık tutacak niteliktedir. Araştırmanın kapsamı net olarak tanımlanmamıştır. Özellikle çalışmanın hangi bölge içi aktörleri ve bunların hangi ülkelerle, hangi ilişkilerini esas alacağı net değildir. Proje önerisinde disiplinlerarası (siyaset bilimi, sosyoloji, ekonomi, bölge çalışmaları) bir çalışma öngörülmesine rağmen bu disiplinlerin hangi bakış açısı ve kavramsal katkılarından nasıl yararlanılacağı yeterince açık değildir. 	2,80
Önerilen proje, Avrupa Birliği'nin Güneydoğu sınırlarında yer alan, AB üyesi olan ve olmayan Balkan ülkelerinin sınır politika ve uygulamalarının, Türkiye'nin Balkanlar politikası açısından sonuçlarını ortaya koymak suretiyle akademik literatüre katkı yapmayı amaçlamaktadır. Proje önerisi, uluslararası ilişkiler literatüründe yeni olan sınır konusunu ele alması bakımından özgündür. Ancak araştırmanın dayandığı kavramsal ve yöntemsel sorunlar, projedeki tekrarlar ve yer yer göze çarpan çelişki ve belirsizlikler projenin özgün değerini zayıflatmaktadır. Proje önerisinde sınırların Avrupalılaşması kavramı, araştırma için merkezi bir kavram olmasına rağmen yeterince tartışılmamıştır. Diğer yandan önerinin metodolojik, kavramsal ve kuramsal olarak ne tür bir katkıda bulunacağı muğlaklık arz etmektedir. Balkanlar üzerine sosyal bilimciler tarafından yapılmış olan sınır çalışmaları öneride yeterince tartışılmamıştır.  	2,00
Çalışma, temel olarak Çanakkale Üniversitesi Onsekiz Mart Üniversitesi öğrencilerinin toplumsal cinsiyet eşitliği algısını geliştirmeyi planlamaktadır. Bunun için bir eğitim paketi hazırlayıp, uygulayıp paketin etkinliğini test ederek eğitim paketini yaygınlaştırmayı hedeflemektedir. Proje önerisi, bilimsel araştırma amacından daha çok sosyal sorumluluk yönünde yürütülecek bir çalışma niteliğinde hazırlanmıştır. Bu nedenle çalışmanın bilimsel özgün değeri düşük bulunmuştur. Proje önerisinde bahsedilen eğitim modüllerinin hâlihazırda kullanılan eğitim modüllerinden ne derece farklı olduğu net bir şekilde ifade edilmediği sürece yeni modüllerin özgün değeri sınırlı kalacaktır.	2,00
Projenin amacı Türkiye’de internet kullanımının siyasi bilgi düzeyi ve kutuplaşmaya olan etkisini ölçmek amacıyla bir saha deneyi ile veri toplamaktır. Bu proje aracılığıyla internet kullanımının bireylerin siyasal bilgi, tutum ve kutuplaşma düzeylerine olan etkilerine dair literatürde öne sürülen hipotezler deneysel bir araştırma kurgusu ile test edilebilecektir. İnternetin siyasal katılmaya etkisiyle ilgili birçok çalışma olmakla beraber bu ilişkiyi bir nedensellik ilişkisi olarak ortaya koyabilen çalışma sayısı kısıtlıdır. Bu çalışma internet kullanımının hem siyasal bilgi dağarcığına hem de toplumsal kutuplaşmaya etkisini deneysel bir yöntem ile ölçebilecektir. Bu bakımdan siyasal katılma literatürüne katkı yapabilecektir. Konu, aynı zamanda birçok ülkede önemli bir siyasa gündemi oluşturmaktadır. Ancak çalışmanın literatür taraması kısmında bir takım eksiklikler dikkati çekmektedir. Bu konuda siyasal iletişim alanındaki Türkiye’deki çalışmalara yer verilmemiştir. Batı dışı toplumlardaki sosyal medya ve siyasal davranış arasındaki ilişkiyi irdeleyen güncel araştırmalara da değinilmemiştir. Ayrıca, önerideki yöntemsel sorunlar çalışmanın özgün değerini zayıflatmaktadır. 	3,80
Önerilen proje, Türkiye demografisinin bir unsuru haline gelen Suriyeli sığınmacıların toplumsal uyumu ekseninde Türkiye Cumhuriyeti vatandaşlığını kazanmaları hususunda Türk toplumu ve Suriyeli sığınmacıların algı ve beklentilerini niteliksel yöntemlerle inceleyerek ortaya koymayı amaçlamaktadır. Önerilen projenin araştırmayı hedeflediği konu, Türkiye'de yeni çalışılan önemli bir toplumsal duyarlılığı ifade etmektedir. Bu konudaki çalışmaların yetersiz olması, önerilen projeyi özgün ve önemli hale getirmektedir. Ancak, yöntemdeki eksiklikler bu özgün değeri zayıflatmaktadır.	4,20
Proje önerisinde daha önceki panel raporunda önerilen hususlar dikkate alınarak kavramsal ve yöntemsel bakımdan gerekli revizyonlar yapılarak proje önerisi özgün hale getirilmiştir. Araştırma, hem Türkiye'de HES protestolarına yönelik kapsamlı bir bakış açısı geliştirmesi, hem de protesto yayılımı konusunu ele alması açısında özgün değere sahiptir. Ancak çalışmanın toplumsal hareketler literatürüne yapacağı kuramsal katkının ne ölçüde ve nasıl olacağı yeterince açıklanmamıştır. 	3,80
"Önerilen projede yaşlanma ve kent ilişkisi kent sosyolojisi içinde önemli bir yer tutan kentsel dönüşüm çerçevesinde ele alınmaktadır. Projenin literatür taramasından ortaya çıkan iddiası Türkiye’de yaş ile kentsel dönüşüm ilişkisine dair çok sınırlı sayıda çalışma olduğu, kent ve yaşlanma ilişkisinin daha çok kamusal hizmetlere erişim düzeyine indirgenerek çalışıldığı halbuki kentsel dönüşüm dinamikleri ile yaşlanma ve yaşlılık ilişkisinin de çok önemli bir konu olarak ele alınması gerektiğidir. Projenin bu tartışmayı açması Türkiye'de yaşlılık çalışmaları ve yaşlılığın sosyal ve psikolojik durumlarının daha iyi anlaşılabilmesi için önemlidir. Ayrıca proje önerisinde kentsel dönüşüme giren mekanların daha çok ""yaşlıların oturduğu"" ""yaşlılara ait"" mekanlar olduğu saptaması da çok önemlidir. Bu anlamda proje fikri özgün bir değer taşımaktadır. Önerilen projenin araştırma konusu olan kentsel dönüşüm ve yaşlılık literatürü detaylı bir şekilde ele alınmış ancak yaşlılık ve kentsel dönüşümün nasıl bütünleştiğine ilişkin bir tartışma yapılmamıştır."	4,20
"Proje önerisinin amacı Türkiye’deki üniversitelerdeki Afrikalı öğrencilerin karşı karşıya kaldığı zorlukların gözden geçirilmesi ve bu zorluklarla başa çıkma yolların geliştirilmesidir. Proje önerisinin yükseköğretimde uluslararasılaşma ile ilgili mevcut problemleri ortaya koyma yönünde bir potansiyeli bulunmaktadır. Ancak projenin özgün değerine ilişkin aşağıdaki eksiklikler tespit edilmiştir;Proje önerisinde “proje tektir, çok önemlidir ve diğer projelerden farklılık göstermektedir” denilmektedir. Türkiye’de Afrikalı öğrenciler üzerine bir ilk olması özgün değer için yeterli değildir. Çünkü daha önce Afrika kökenli uluslararası öğrencileri de içeren araştırmalar yapılmıştır. Proje önerisinde yürütücü tarafında projenin uygulanacağı bölge ve illerin anlamlı şekilde Marmara Bölgesi (Bursa) ve Güneydoğu Anadolu Bölgesi (Gaziantep) olduğu belirtilmiştir. Ancak bu bölge ve illerin seçilmesinin neden anlamlı olduğu belirtilmemiştir. “Bu üniversiteler, Afrikalı öğrencilerin karşı karşıya kaldığı problemleri anlamada zengin veri sağlamaktadır.” denilmiş ancak bunun gerekçesi açıklanmamıştır. Örneğin Bursa yerine İstanbul ilinin Marmara bölgesi açısından temsil kabiliyeti daha yüksektir.Proje önerisinde sunulan odak grup görüşmesi soruları nitel araştırma tekniği standartlarına göre yetersizdir, fazlaca evet/hayır sorusu sorulmuştur. Bu tür sorular odak grup ve yüz yüze bireysel görüşmelere uygun soru türleri değildir. Dolayısıyla bu yolla elde edilecek bulgulara dayalı sonuçlar hatalı ve yanlı olacağından araştırmanın özgün değeri olumsuz yönde etkilenecektir.Araştırmanın kavramsal çerçevesi, yöntemi, çalışma grubu seçimi, veri toplama teknikleri bütünsel olarak değerlendirildiğinde araştırmadan beklenen sonuçların elde edilmesi mümkün gözükmemektedir. Proje önerisindeki yazım hataları ve kaynak gösterme ile ilgili eksiklikler yukarıda belirtilen diğer hususlar ile birlikte değerlendirildiğinde projenin özgün değerinin olumsuz etkilenmesine neden olmaktadır."	1,80
Önerilen proje literatürde ağırlıklı olarak devletin siyasi-hukuki uygulamaları üzerinden resmedilen millet tanımı yerine toplumun gözünden milletin nasıl tanımladığını ortaya çıkarmayı amaçlamaktadır. Devlet ve toplumun millet tahayyüllerinin karşılaştırılmasına imkân tanıyacak proje, devlet-merkezli yürütülen ulus-inşa projelerinin ne derece başarılı olduğunu gösterme potansiyeli taşımaktadır. Bu anlamda önerilen proje özgün bir değer taşımaktadır. 	4,60
Bu araştırmada lösemi ve lenfoma hastalarının kemik iliği nakli sonrası dış dünyadan yalıtılmış olarak hastane ortamında geçirdikleri iki haftalık iyileşme sürecinde, hastalara özel olarak belirlenen ve 3D sanat formlarına dönüştürülmüş görsel-işitsel içerik setine sahip bir materyalin izlettirilmesinin, hastalıkla başa çıkma tutumları, yaşam kalitesi ve depresyon, anksiyete gibi psikolojik belirtiler üzerindeki etkisini seçkisizleştirilmiş kontrol gruplu deneysel bir desen kullanılarak incelenmesini içermektedir. Proje aynı zamanda, hastalara özel görsel materyallerin oluşturulması ile ilgili aşamalarda niteliksel araştırma yöntemlerinin kullanılmasını da gerektirmektedir. Böylelikle lösemi ve lenfoma hastalarının iyileşme sürecine katkıda bulunacak sanat formunda psiko-onkolojik bir müdahale yöntemi geliştirilmesi hedeflenmektedir. Geliştirilen müdahale yönteminin iyileşme sürecine katkı sağlayacağı beklentisi, proje yürütücüsünün önceki bir çalışmasında gözlemlediği üzere, hastaların dış dünya ile bağlantısının sürdürülmesinin iyileşmeye olan inançlarını arttıracağı varsayımına dayanmaktadır. Projenin analiz birimini oluşturan lösemi ve lenfoma hastalarının psikolojik iyilik hallerini geliştirecek çalışmalar yapılması oldukça değerlidir. Geliştirilmesi planlanan müdahale yönteminin sanatsal bir yön taşıması ulusal anlamda özgün bir yaklaşım olmakla birlikte, ‘Dünyaya Açılan Pencere’ uygulamasının daha önce geliştirildiğinin belirtilmemesi özgün değerini düşürmektedir. Öte yandan, psiko-onkolojik bir müdahale yöntemi geliştirmeyi hedefleyen ekip içerisinde sağlık psikolojisi alanında uzmanlaşmış kimsenin yer almaması ve araştırmanın yöntemine ilişkin eksiklikler, araştırmanın özgün hedeflerine ulaşmasını kısıtlayıcı temel faktörler olarak değerlendirilmiştir. 	1,83
Önerilen proje, Türkiye’yi orta gelir tuzağından çıkarabilecek ve çok önemli katma değer sağlayabilecek bir yenilik aracı olan TGB’lere ait 15 yıllık bir süreç değerlendirmesi önermektedir. Bu açıdan Türkiye’deki TGB deneyimine sadece görünen sonuçları ve performansı üzerinden değil, yakından bakarak süreçteki olumlu/olumsuz gelişmeleri de gözler önüne serme potansiyeli nedeniyle özgün değeri yüksektir. Proje önerisi özellikle ülke ölçeğinde, Teknoloji Geliştirme Bölgelerinin (TGB) sadece performanslarının karşılaştırılmasından ziyade farklı coğrafi ilişkilere sahip noktalarda kurulan teknoparklar arasında yenilik üretim süreçlerinin nitel ve nicel yöntemlerle araştırılması eksikliğini ortaya koyması bağlamında da özgündür. Yenilik üretiminin, Ulusal strateji bağlamında öncelikli alanlardan biri olması proje önerisinin önemini artırmaktadır. Proje kapsamında “farklı bölgelerde TGB oluşum ve gelişim evrelerinin farklılaştığı ortaya konularak her yerde aynı politika ya da araçların uygulanmasının getireceği olumsuzlukların altının çizilmesiyle bölgesel gelişme politikası üretimine de katkı sağlaması” mümkündür.Ancak, Türkiye deneyiminin dünyadaki teknoloji bölgelerinin gelişimi ve dönüşümü bağlamında ilişkilendirilmesi eksiktir. Bunun yanında, konuya coğrafyadaki farklılaşmaya salt doğu-batı ayrımı olarak bakmak bir eksikliktir.	4,00
"Yerleşimlerin tanımlanmasında kullanılan geleneksel kır ve kent kavramlarının yetersiz hale geldiği, bu nedenle de kır ve kent ilişkileri ve yerleşim sistemlerinin değişen yapılarını anlamada yeni tanımlamalar ve yaklaşımların gerekliliğinden hareketle önerilen proje kapsamında Bursa ve Tekirdağ illerinde yerleşim sistemlerinin mekansal ve işlevsel ilişkiler temelinde yeniden tanımlanması hedeflenmektedir. Proje konusu gereği kent planlaması alanında önemli bir problemi ortaya koymaktadır; ancak, bu problemin çözümüne yönelik olarak hipotez geliştirilmemiştir. Konunun önemini ortaya koyan literatür taraması yapılmasına karşın ağ ilişkilerinin ön plana çıktığı bir dönemde morfolojik ilişkileri sosyo-mekansal yönden yorumlayan literatürle bağ kurulmamıştır. Proje önerisi kır-kent ilişkilerindeki bulanıklığa odaklandığı halde ağ şehirleşmesi, gezegensel şehirleşmesi gibi ilişkiler ve ağlar üzerinde duran literatür ile farkları yeterince ortaya konmamıştır. Proje önerisinin literatüre katkısının ne olacağı hangi boşluğu dolduracağı net olarak tanımlanmamıştır. Proje sonucunda elde edilecek bulgular ile kentlerin yönetimsel yapılarının yeniden düzenlenmesine yönelik politika önerileri geliştirme potansiyeli zayıftır. Ayrıca, proje önerisinde mevcut idari yapılanmaya bağlı kalınması ve bunun geleceğe de taşınıyor olması projenin özgün katkı potansiyelini azaltmaktadır."	2,67
Önerilen projede, uzamsal baskılama fenomeni fonksiyonel manyetik rezonans görüntüleme (fMRG) yöntemiyle incelenecektir. Proje ekibinin aynı konuda, geçmişte TÜBİTAK Hızlı Destek Programı kapsamında desteklenmiş bir projesi bulunmaktadır. Geçmiş projede, sunulan uyaranların merkezde olması sonucu aktivasyonun foveal birleşme noktasına denk gelmesi nedeniyle, büyüklük-kontrast etkileşiminin erken görme bölgelerindeki aktivasyonu nasıl etkilediği ve dikkatin uzamsal baskılamayı nasıl etkilediğine yönelik araştırma sorularının yanıtlanamadığı belirtilmektedir. Önerilen projede, yazarlar, uyaranların periferden sunulmasıyla bu soruların yanıtlanabileceğini öne sürmektedir. Ancak, bu problemin ortadan kaldırılmasının alandaki önemi ortaya konulmamıştır. Literatür ile ilişkilendirilerek böyle bir çalışmanın neden araştırılmaya değer olduğu belirtilmemiştir. Bu nedenlerden dolayı çalışmanın özgün değeri zayıf olarak değerlendirilmiştir.Proje önerisinin gerek yöntem gerek yazımı açısından daha önce tamamlanmış Hızlı Destek projesine büyük ölçüde benzerlik göstermektedir. Önerilen projenin yeterince yenilik içermediği ve bu nedenle özgün değerinin düşük olduğu değerlendirilmiştir.	2,00
"Terör olaylarının olası psikolojik etkilerini incelemeyi amaçlayan proje önerisi, özellikle ABD'deki 11 Eylül saldırılarından sonra farklı bir boyut kazanan terörizm konusunda ulusal birtakım değerlendirmeleri ortaya çıkarma potansiyeline sahip olması bakımından önemli bulunmuştur. Kuramsal açıdan kısıtlı özgün değere sahip olan proje önerisinin, yöntemsel olarak bir yenilik sunmuyor olması özgün değerini olumsuz yönde etkilemektedir. Ana çalışmanın özgün değerinin kısıtlılıkları nedeniyle, proje önerisinin bir ölçek uyarlama çalışması ile sınırlı kaldığı izlenimi oluşmuştur.Ulusal ve uluslararası alanyazında terör olayları bağlamında yapıldığı gözlenen çalışmaların proje önerisine yeterince yansıtılmadığı görülmüştür. Özellikle ulusal ölçekte yapılan araştırmaların bulgularının değerlendirilmemiş olması özgün değeri zayıflatmaktadır. Örneğin;  amacına ve kullanılan araca göre terörizm türleri bireylerin bilişsel değerlendirmeleri ve algıları üzerinde etkili olduğu göz önünde bulundurulması hem bu türler arasında hem de terörizm dışındaki diğer travmatik olaylar arasında karşılaştırmalar yapılmasına olanak sağlayacaktır. "	2,67
Araştırmacılar tarafından çalışmanın özgün değeri 3 madde halinde sunulmuştur:1.Psikolojik dışlanma değişkeni uzun yıllardır hem yurtdışında hem de son birkaç yıldır yurtiçinde araştırılıyor olsa da bu değişkenin yönetici işlevler üzerindeki etkilerini çalışan çalışmalar yurtdışında sınırlı sayıda iken Türkiye’de hiç araştırma bulunmamaktadır. Psikolojik dışlanmanın yönetici işlevlerden biri olan kısa süreli bellek performansı üzerindeki etkisini incelemeyi planlayan bu araştırma Türkiye’de ilk olma özelliği taşımaktadır. Yurtdışında yapılan araştırmalar göz önüne alındığında da kısa süreli bellek performansının n-geri görevi kullanılarak incelendiği ikinci araştırma olacaktır. Öncelikli olarak çalışmada kullanılması planlanan n-geri görevi kısa süreli belleğin değil çalışma belleğinin işlevini ölçmektedir. Kısa süreli bellek bir yönetici işlev değildir. Ancak çalışma belleği yönetici işlev adı verilen şemsiye terim altında yer alan fonksiyonlardan biridir. Beulow ve ark. (2015) tarafından yapılan çalışmada ters ve ardışık sayı dizileri testlerinin çalışma belleğini ölçtüğü açıkça belirtilmektedir. Bu çalışmanın Türk örneklemi üzerinde yapılmasının özgün olarak değerlendirilebilmesi için araştırmacıların kısa süreli bellek kapasitesi ya da çalışma belleğinin işleyişi üzerinde kültürün ne gibi bir etkisi olmasını beklediklerini açıklamaları gerekmektedir. 2.İkinci deneyde uyarıcı olarak sosyal anlamı olan yüz ifadeleri kullanmanın, psikolojik dışlanmanın kısa süreli bellek üzerinde ortaya çıkardığı bu olumsuz etkiyi ortadan kaldırıp kaldırmayacağı araştırılacaktır. Psikolojik dışlanmaya maruz kalan katılımcıların sosyal anlamı olan uyarıcılar kullanılarak ölçülen kısa süreli bellek performanslarına ilişkin önerilen projenin hem yurtdışında hem de yurtiçinde bir ilk olacağı düşünülmektedir. Gülümseye, öfkeli, üzgün ve nötr yüz ifadeleri sosyal anlamı olan uyarıcılar olmaktan öte duyguları ifade eden uyarıcılardır.  Çalışma belleğinin işlevini ölçmede duygusal yüz ifadelerinin kullanımı özgün bir yaklaşım olarak değerlendirilmemiştir.3.Deney 3’te ise psikolojik dışlanma değişkenini Sanal Top Oyunu paradigmasını kullanarak değil, Çevrimiçi Psikolojik Dışlanma paradigması kullanarak değişimlemenin kısa süreli bellek görevi üzerinde etkili olup olmayacağı araştırılacaktır. Çevrimiçi Psikolojik Dışlanma Paradigması ile bugüne kadar gerçekleştirilen bir araştırma (Wolf, 2015) bulunmaktadır. Bu paradigmanın farklı kültürlerde çalışıp çalışmadığını araştıran herhangi bir araştırmaya rastlanmamıştır. Bu bağlamda da önerilen bu araştırmanın literatüre önemli bir katkı sağlayacağı düşünülmektedir.Psikolojik dışlanma ile kısa süreli bellek performansı arasındaki ilişkiyi incelemek amacıyla Çevrimiçi Psikolojik Dışlanma Paradigmasının kullanımının ilk olması özgün bir yaklaşımdır. Ancak çalışmanın Türk kültürü üzerinde yapılıyor olması nedeniyle bu paradigmanın farklı kültürlerde çalışıp çalışmadığı bilgisine ulaşmak mümkün görünmemektedir. Ayrıca çalışmanın Türk kültüründe yürütülüyor olmasının oluşturacağı kültürel katkı anlaşılamamıştır.	2,25
"Proje önerisi konu itibariyle özgün bir nitelik taşımaktadır. Bireysel, ailesel ve toplumsal boyutları dikkate alındığında, konu önemli bir çalışma olarak görülebilir. “Unutulmuş Mağdurlar"" isimli çalışma mahkûm yakınlarının yaşadıkları psikolojik belirtileri tespit etmeyi ve bunları azaltmayı amaçlamaktadır. Projede ayrıca, toplum açısından önemli bir problem olan mahkûm yakınlarının dışlanmışlık duygularını azaltmak, hayata katılımlarını sağlıklı hale getirmek kavramlarıyla sosyal psikoloji alanı ile ilgili vurgular da yapılmaktadır. Bu durum projenin müdahale aşaması ile uyum göstermemektedir. "	3,20
"Projenin özgün değeri, kaygıda dikkat yanlılığını değerlendirmek için geliştirilmiş olan ve daha önceki yayınlarda geçerliği çalışılmış olan ikili hızlı dizisel görsel sunum görevi prosedürünün bu araştırma projesinde başka bir deney deseniyle yeniden kullanılacak olmasıdır. Aynı zamanda, kaygılı kişilerde dikkat yanlılığının zamanlamasının araştırılacak olması projenin bir diğer özgün değeridir. Bu proje ile ilk kez tehdide yönelik örtük ve açık dikkat yanlılığının zamanlamasının doğrudan kıyaslanacak olması projenin bir diğer özgün değerini oluşturduğu düşünülmektedir. Ancak; bu tür bir kıyaslamanın neden önemli olduğu, bunun gelecek araştırmalara ve geliştirilecek olan tedavi programlarına katkısı açık değildir. Yürütücü projenin üçüncü özgün değeri olarak kaygıda dikkat yanlılığı ve zamanlamasının aracı değişkenlerini incelenecek olmasını göstermektedir. Ancak, araştırmanın hipotezleri ve yöntem kısmının açık ve net bir şekilde ifade edilmemiş olması nedeniyle aracı değişken modelinin ne olduğu açık değildir ve bu durumun belirtilen özgün değeri zayıflattığı düşünülmektedir. Son olarak, önerilen proje kapsamında kişinin o anki stres durumu ile uzun süreli kaygılı kişiliği arasındaki ilişkinin, dikkat yanlılığının zamanlaması üzerindeki etkilerinin incelenecek olması projenin bir diğer özgün yanıdır. Kaygılı kişilerde o andaki stres durumunun dikkat yanlılığı üzerinde etkili olduğu literatürde zaten daha önce çalışılmış bir konudur ve yürütücü bu projenin özgün yanının bunun zamanlamasının araştırılması olduğunu belirtmektedir. Ancak, projede bu zamanlamanın çalışılmasının gerek terapi gerekse buna yönelik eğitim programları geliştirilmesine nasıl bir katkı sağlayacağı açıkça belirtilmemiş; bunun yerine literatürde zaten çalışılmış olan o anki stresin olası etkilerinin anlaşılmasının olası katkılarına vurgu yapılmıştır. Bu durumun bu özgün değeri de düşürdüğü düşünülmektedir.  "	3,20
"Ergenlik döneminde beyinde önemli değişimler gerçekleşmekte ve bu değişimlerin şizofreni gibi hastalıklarla ilişki olabileceği savunulmaktadır. Mevcut proje önerisinde çalışma belleğindeki gelişimin şizofreni yatkınlığı ile ilişkisi araştırılacaktır. 14 ve 23 yaş aralarında ergen ve genç yetişkin tek yumurta ve çift yumurta ikizlerinin çalışma belleğindeki olgunlaşma değişiklikleri bir yıl ara ile incelenerek şizofreni yatkınlığına genetik ve çevresel faktörlerin etkisi araştırılacaktır. Proje önerisinin çalışma belleğindeki ergenlikten kaynaklanan değişimlerini araştıracak öncü tek yumurta ve çift yumurta ikiz çalışmalarından birisi olacaktır. Ayrıca, şizofreniyle ilişkili çevresel ve genetik faktörlerin etkisi araştırılabilecektir. Bu nedenlerden dolayı mevcut proje önerisi alana yönelik özgün ve yenilikçi öneriler sunabilir. Fonksiyonel manyetik rezonans görüntüleme, difüzyon ağırlıklı görüntüleme, fonksiyonel bağlantısallık gibi yenilikçi görüntüleme tekniklerinin bu problemde işe koşulması alana önemli katkılar sağlayabilir.Şizofreni ve çalışma belleği arasında özellikle ergenlik döneminde beyindeki bağlantısallığın değişimini anlamaya çalışarak şizofreniye belki de semptomlar henüz ortaya çıkmadan çözüm getirebilme arzusu gerçekten kayda değerdir; ancak çalışmaya alınacak katılımcıların aslında sağlıklı olmaları ve genetik olarak şizofreni riskini ne derece taşıdıkları üzerinden bir çıkarım yapılacak olması şizofreniyle ilgili doğrudan bilgi alınamayacağı için şizofreni ile çalışma belleği arasında ilişki kurulmasını zorlaştıracaktır."	3,80
"Önerilen araştırma projesinin ulusal alan yazından çok fazla çalışma yapılmamış olan yaşlı çalışanların iş çıktıları ve deneyimlerini cinsiyet, kültürel değerler, meslek türü, yoksulluk gibi bağlamsal ve bireysel faktörlerin düzenleyici (moderating) etkisini dikkate alarak boylamsal bir araştırma deseninde inceleyecek olmasının önemli bir özgün değer olduğu düşünülmektedir. Ancak, proje önerisinin konu ve kapsam başlığı altında ise Türkiye'de çalışan nüfusun çoğunlukla 45 yaş altı gençlerden oluştuğu (%80) o nedenle yaşlı nüfusu temsilen 40 yaş üstü kişilerin çalışmaya dahil edileceği bilgisi verilmektedir. 40 yaş gelişimsel olarak ilk yetişkinlik döneminin sonuna denk gelmektedir. Dolayısıyla yaşlı çalışan tanımının kesme noktasının, yürütücünün bir önceki araştırma projesi baz alınarak 40 yaşa çekilmesi çalışmanın amaçlarıyla örtüşmemektedir. Bunun da yukarıda belirtilen özgün değeri önemli ölçüde zayıflattığı düşünülmektedir.  Proje önerisi bir devam çalışması niteliğinde olduğu için bir önceki projenin bulgularını iyi değerlendirilip bu temelde bir değerlendirme yapmak gerekmektedir. Ancak 114K326 numaralı projenin sonuçlarına yönelik bulguların bu proje önerisinin amaçlarıyla örtüşmediği düşünülmektedir. Örneğin, bir önceki araştırma projesinde Türk örnekleminde yaşa yönelik bir ayrımcılığın olmadığı, cinsiyetin bu ayrımcılığı düzenlediği (moderation effect) bulunmuşken projede geliştirilmesi planlanan müdahale programının neden sadece yaşa yönelik ayrımcılığı hedef aldığı açık değildir. ""Türkiye'deki yaşlı çalışanların iş çıktıları ve deneyimlerini zaman boyunca ortaya çıkan bir fenomen olarak ele almak"" ifadesinin açık olmadığı düşünülmektedir. Bu nedenle bu kavramları boylamsal olarak ele almanın projenin özgün değerine katkısı anlaşılamamaktadır. Bununla birlikte müdahale çalışması ile boylamsal çalışmanın da bir arada ele alınmasının kuramsal dayanağı zayıftır."	3,00
Proje 13-18 yaşları arasındaki 600 ergene yürütücünün hazırladığı belirti tarama formunu ve demografik bilgi formunu vermeyi ve yürütücünün hazırlamış olduğu belirti tarama formunun geçerlik güvenirliğini çalışmayı hedeflemektedir. Daha önce ayırt edici geçerliği çalışıldığı belirtilen ancak ayrıntılı bilgisi verilmeyen formun psikometrik özellikleri anlaşılamamaktadır. Psikometrik özelliklere ilişkin bilginin, bu çalışmada sadece normal örneklemden toplanan veride faktör analizi ve Cronbach alfa hesabıyla yapılarak herhangi ek bir değerlendirme olmaksızın elde edilmesi mümkün görünmemektedir.Bunlara ek olarak çalışmanın yönteminde sadece ölçek çalışılması anlatılmakta ancak çalışmanın başlığı ve verilerin incelenmesi kısımlarında 'Türkiye'nin ergen ruh sağlığı profili'nin belirlenmesinin hedeflendiğini düşündüren ifadeler bulunmaktadır. Henüz geçerlik güvenirliği çalışılması hedeflenen bir özbildirim ölçeğiyle yanında başka hiçbir ölçek verilmeden ve klinik değerlendirme yapılmadan bu hedefe ulaşılması mümkün görünmemektedir.Yöntem ve hedeflerdeki ciddi sorunlara ek olarak yazın bilgisinin aktarımı da proje yazımına uygun görünmemektedir. Ulusal ve uluslararası yazın bulguları yeterli ve kapsamlı bir şekilde birbirleriyle ilişkilendirilerek sunulmamıştır. Bu nedenle yapılacak olan araştırmanın var olan yazına katkısı görülememiştir ve çalışmanın özgün değeri yeterli bulunmamıştır.	1,33
"Çalışmanın en özgün özelliğini Türkiye’de yetişkinliğe geçişi ekolojik modeli temel alarak mikro sistemdeki önemli gelişim alanlarının birbiri ile etkileşimini boylamsal olarak incelemeyi amaçlamasıdır. Ancak toplumsal ve kültürel açıdan çeşitlilik içeren, modern ve geleneksel yapıyı bir arada barındıran ülkemizde, yetişkinliğe geçiş döneminde (18-30 yaşlar arası) gençlerin sahip oldukları bireysel ve sosyal olanaklar bölgesel olarak değişiklik göstermektedir. Bu nedenle projenin daha çok bir üniversitenin öğrenci, çalışan ve mezunlarına odaklanmasının proje çıktılarının genellenebilirliğini engelleyeceği, bunun da özgün değeri zayıflattığı düşünülmektedir. Projede veri toplama yöntemi olarak odak grup, öz-değerlendirme ölçekleri ve bireysel görüşme gibi farklı veri toplama yöntemlerinin entegre edilecek olması projenin özgün değerini artırıcı bir özelliktir. Beliren yetişkinlik dönemi kavram olarak son dönemde geliştirilen bir kavram olmasına rağmen bu yaş dönemine ait çalışmaların uzun yıllardır hem uluslararası hem de ulusal alan yazında sıklıkla çalışıldığı gerçeği göz önünde bulundurulduğunda projede çalışılan değişkenlerin farklı çalışmalarda ele alındığı ve bunlara yönelik bir literatür birikiminin olduğu düşünülmektedir. Ancak, buna rağmen çalışmanın farklı düzlemlere ilişkin değişkenleri birbiri ile etkile dikkate alacak şekilde boylamsal bir modelde ele alacak olmasının önemli bir özgün değer olduğu düşünülmektedir. Ancak; yöntemsel bazı eksiklikler ve belirsizlikler nedeniyle projenin yürütülebilirliğine ilişkin bazı soru işaretleri barındırmasının özgün değeri zayıflattığı düşünülmektedir. Bunlara ek olarak, araştırmada test edilecek olan hipotezlerin net olarak açıklanmaması araştırmanın özgün değerini düşürmektedir. "	3,80
"Önerilen projede, dikkat eksikliği ve hiperaktivite bozukluğunun (DEHB) drift difüzyon modeli (DDM) kullanılarak incelenmesi hedeflenmektedir. Çalışmanın genel olarak amaçladığı DEHB’de karar verme süreçlerinin DDM modeli ile incelenerek çok daha ayrıntılı bir performans değerlendirmesi yapılabileceği fikri araştırmaya değer bir fikirdir. Ancak proje önerisinde, ilgili literatür özeti oldukça kısa bulunmuş ve kaynak gösteriminin yetersiz olduğu görülmüştür. DEHB'yi DDM parametreleriyle inceleyen geçmiş çalışma bulgularına yer verilmemiştir (Karalunas ve ark., 2014; Weigard ve Huang-Pollock 2014; Pedersen ve ark., 2016; Ziegler ve ark., 2016; Huang-Pollock ve ark., 2017) ve önerilen projenin bu çalışmalardan ne yönde farklılaştığı açıklanmamıştır. DEHB’li bireyler için hesaplanan DDM parametrelerinde ne türden bir değişimin davranışsal bozuklukları ortaya çıkaracağı ile ilgili hipotez(ler) öne sürülmemiştir. Performans düşüklüğünün özellikle ne aşamada bozukluk gösterdiği bilgisine ulaşmak ileride DEHB semptomlarının iyileştirmesi için neler yapılması gerektiği hususunda da alana katkıda bulunabilir; ancak başvuru formu boyunca çalışmanın esas amacı sürekli odak değiştirmekte ve esas amacın anlaşılabilirliği azalmaktadır.Ayrıca, proje önerisinde yöntem bölümü birçok eksiklik ve belirsizlik barındırmaktadır. Yapılması planlanan deneyler yeterince detaylı şekilde ve kuramsal bir temel kurularak açıklanmamıştır. Tüm bu nedenlerle çalışmanın özgün değeri düşük olarak değerlendirilmiştir. "	1,40
Önerilen projede, ortak bir metrik sistem ve sinirsel mekanizma tarafından temsil edildiği düşünülen zaman, sayı ve uzam boyutlarının nasıl öğrenildiği, bu temsillere ilişkin kararların nasıl verildiği ve bu temsiller arasındaki etkileşimler fareler için tasarlanan deneysel modeller aracılığıyla incelenecektir. Proje önerisi, bilişsel sinirbilim ve öğrenme psikolojisi alanlarındaki güncel ve önemli konulardan birini ele almakta ve sınanabilir hipotezler öne sürmektedir. Bu anlamda, projenin özgün değerinin yüksek olduğu düşünülmüştür. Ayrıca, proje bulgularının temel ve uygulamalı bilimlerdeki birçok araştırmaya katkı sağlayacağı düşünülmektedir. 	4,60
"Önerilen projede, geniş otizm fenotipi gösteren erişkinlerde ikili göz izleme yöntemleri kullanılarak ortak dikkat davranışının incelenmesi hedeflenmektedir. Ortak dikkat, geniş otizm fenotipi gösteren erişkinler ve eşleştirilmiş kontrollerde ortak dikkate cevap verme ve ortak dikkati başlatma süreçleri bakımından ikili göz örüntüleri ve gönderge ifadeleri incelenerek karşılaştırılacaktır. Proje ekibinin Ankara Üniversitesi BAP birimi tarafından desteklenen aynı başlıklı bir başka projesi bulunmaktadır. Söz konusu proje, araştırmada kullanılacak örneklem ve yöntem bakımından önerilen proje ile büyük benzerlik göstermektedir. Hatta, örneklem ve deney tasarımı bakımından önerilen projeye kıyasla daha avantajlı olduğu düşünülmüştür. Proje takvimine göre, BAP projesinin Ocak 2015 - Temmuz 2016 tarihleri arasında yapılması planlanmıştır. Ancak, TÜBİTAK'a sunulan proje önerisinin Yöntem bölümünde yer alan ön çalışma bulguları denek alımının devam ettiği şeklinde yorumlanmıştır (alınması planlanan 20 geniş otizm fenotipi gösteren bireyden dördünün bulguları paylaşılmıştır). Bu bakımdan, proje ekibinin benzer bir çalışmasının yürürlükte olması önerilen projenin özgün değerini düşürmektedir. Ayrıca daha hassas bir göz izleme cihazıyla aynı projenin tekrar edilmesinin yeterince özgün olmadığı değerlendirilmiştir. Bunun yanı sıra, bu araştırma planına gönderge ifadelerinin de eklenmesi yeterince gerekçelendirilmemiştir. Ayrıca, literatür özeti bölümünde geniş otizm fenotipi gösteren bireylerle göz izleme tekniği kullanılarak yapılmış ortak dikkat çalışmalarına yer verilmemiştir (erişkin örneklemde, Swanson ve Siller 2014; çocuklarda, Swanson ve ark., 2013; Erstenyuk ve ark., 2014). Literatürün oldukça kısıtlı olduğu göz önüne alındığında, ilgili çalışma bulgularına yer verilmiş olması beklenmektedir. Proje önerisinin yöntem bölümündeki eksiklikler önerinin özgün değerini olumsuz etkilemektedir. Örneğin, örneklemin belirlenmesi ve örneklem sayısına yönelik çelişkiler, birinci deney görevi, uyarıcıların sayısı, dışlama kriterleri, testörlerin görevleri açık bir şekilde tanımlanmalıdır. "	1,50
"Proje önerisinde İstanbul ilinde farklı sosyo-ekonomik düzeylerde yaşayan kadın ve erkeklerin benlik ve aile ile ilgili şemaları, zihinsel sosyal temsilleri ve söylemleri arasındaki ilişkileri sosyo- ekonomik durum ve toplumsal cinsiyete göre üç alt araştırma temelinde incelenmesi amaçlanmaktadır. Çalışmanın önerilen yapısı, nicel verilere ek olarak öznel ve kişisel anlamlar dünyasının nasıl inşa edildiği ile ilgili detaylı nitel bilgiler sunma potansiyeline sahiptir. Önerilen çalışmanın önceki raporundaki geri bildirimler üzerine neden özellikle ve/veya sadece İstanbul ilinde yürütülmek istendiği daha açık bir şekilde anlatılmıştır; ancak önerilen projeyle elde edilecek sonuçların önceden yapılmış çalışmaların aksine daha genellenebilecek olmasıyla ilgili iddia için tatmin edici açıklama halen yapılmamıştır. İstanbul’dan alınacak örneklemin nesnel yöntemlere dayandırılarak belirlenmiş olmasına karşın projede elde edilen bulguların genellenmesine yönelik amaca hizmet etmediği düşünülmektedir. Bu da önerinin özgün değeri açısından bir kısıtlılık olarak değerlendirilmiştir. Proje önerisinde önerilen modelde nesnel koşulların aile şemalarını, aile şemalarının da benlik şemalarını hangi kuramsal gerekçelerle “belirleyeceği” açıkça ifade edilmemiştir. Gizil değişkenlerin göstergeleri olan ölçümler dikkate alındığında aracılık sürecini benlik şemalarından aile şemalarına doğru da işleyebileceği düşünülebilir. Ayrıca, proje önerisinde niteliksel ve niceliksel yöntemlerin bir arada olması araştırmayı güçlendirse de, niteliksel çalışmanın neden niceliksel çalışmadan sonra geldiği, ilk iki çalışmanın bulgularının birbirleriyle nasıl kıyaslanacağı veya ne tür benzerlikler veya farklılıklar gösterebileceği hiç tartışılmamaktadır. "	2,60
"Araştırmacılar tarafından çalışmanın özgün değeri 6 madde halinde sunulmuştur. Sunulan maddeler ve değerlendirmeleri aşağıda sıralanmaktadır: 1.Özellikle olumsuz duyguları içeren otobiyografik anıları hatırlamanın yarattığı fizyolojik değişimler ve bu duygusal olayların yarattığı beyindeki aktivasyon alanlarına ilişkin sınırlı araştırma verilerine yeni veriler sağlanarak katkıda bulunulacağı düşünülmektedir. Ancak literatür incelendiğinde yeniden değerlendirme sırasında aktive olan beyin bölgelerini (Ochsner ve ark. 2004; Ochsner, Bunge, Gross, Gabrieli, 2002; Schaefer ve ark. 2002; Beauregard,Levesque, Bourgouin, 2001) ve pozitif ve negatif duyguların nöral temellerini (Anderson ve ark. 2003;  Hamann,  Ely,  Hoffman,    Kilts,  2002;  Dolan,Lane, Chua, Fletcher, 2000; Hamann, Ely, Grafton, Kilts, 1999) ortaya koyan çalışmalar mevcuttur. 2.Bilişsel yeniden değerlendirme yöntemi davranışsal, fizyolojik ve sinirbilimsel yöntemler kullanılarak kapsamlı bir şekilde incelenecektir. Gittikçe yaygın bir tedavi yöntemi olarak kullanılan bilişsel yeniden değerlendirmenin bu yönlerinin aydınlatılması yöntemin altında yatan mekanizmaların ve süreçlerin daha iyi anlaşılmasına ve buna dayanarak yöntemin iyileştirilmesine yön verebilecektir. Çalışmada kullanılması planlanan yöntem kapsamlıdır ve benim görüşüme göre kullanılacak bu yöntem özgün bir nitelik taşımaktadır. Ancak araştırmadan elde edilen verilerin bilişsel yeniden yapılandırmanın tedavi olarak kullanımına ne yönde katkıda bulunacağı araştırma önerisinde açık değildir. Ayrıca, ikinci aşamada galvanik deri tepkisi, belirtildiği gibi, deride ortaya çıkan emosyonel terlemenin bir göstergesidir, uygulama sırasında kişinin elini hareket ettirmemesi istenir ve uyaran olmaksızın kısa süreli (iki dakika) tonik kayıt alınarak deney sürecinin başlatılacağı anlatılmış olmasına rağmen deneklerden elde edilen bir tür imgeleme süreci sırasında kayıt alınacaktır. Deneklerden elde edilen kayıtların başlangıç ve bitiş sürelerinin hangi kritere göre olacağı yeterince açıklanmamıştır. Özellikle elektrodermal aktivitenin harekete olan duyarlılığının yanı sıra güçlü bir nefes alıştan bile etkileneceği düşünüldüğünde kayıt sırasında ortaya çıkacak temiz olmayan kaydın ne şekilde temizleneceğine ilişkin yeterince açıklama yapılmamıştır.  3.Araştırmada batı kültürlerinde yapılmış sınırlı sayıda araştırma bulgusunun olduğu bilişsel yeniden değerlendirmenin otobiyografik anılara uygulanabilirliği sınanacaktır. Bu yöntemin evrensel etkililiği üzerine önemli katkılar sağlayacaktır. Çalışmanın Türk örneklem üzerinde yapılmasının evrensel etkililik açısından yeterli bir kriter olduğu düşünülmemektedir.4.Bilişsel yeniden değerlendirmenin otobiyografik anılara uygulanmasındaki mekanizmaları ve süreçleri araştıran ilk çalışma olacaktır. Otobiyografik anı ve bilişsel yeniden değerlendirme anlatılarının alınması ve içerik analizine tabi tutulmasıyla, spesifik olarak olumsuz anıların hangi yollarla eşlik eden olumsuz duygudurumu azaltacak şekilde yeniden değerlendirilebildiği gözlemlenecektir.  Bu bulgularla tedavi süreçlerini iyileştirici önerilerin sunulması potansiyeline sahiptir.Buhle ve ark. (2014)tarafından yapılmış olan bir meta analiz çalışmasında duyguların bilişsel yeniden değerlendirilmesine yönelik yapılmış olan 48 nörogörüntüleme çalışması incelenmiştir. Bu çalışmalardan en az birinin negatif otobiyografik olaylarda bilişsel yeniden yapılandırma ile ilişkili beyin bölgelerine yönelik olduğu gözlenmektedir (Kross , Davidson , Weber  ve Ochsner  2009). Ayrıca, çalışmanın bir tedavi süreci olarak olumsuz anılara eşlik eden olumsuz duygudurumu azaltacak şekilde yeniden değerlendirmenin kullanımına etkilerinin ne olacağı açık değildir.5. Bilişsel yeniden değerlendirme etkisinin kalıcılığını ve sürdürülebilirliğini ölçen ilk araştırma olacaktır. Hatırlanan otobiyografik anıya eşlik eden olumsuz duygudurumu uzun vadeli olarak etkileme olasılığı sınanacaktır.  Böylece kullanılan yöntemin gerçekten yaşanan olaya ilişkin kodlamayı mı değiştirdiği yoksa geçici bir değişiklik yaratıp zihinde olaya ilişkin kodlamada bir etkisinin olmadığı mı sorusuna cevap verilecektir. Bu bulgu tedavi yöntemi olarak bilişsel yeninden değerlendirmenin uzun vadeli etkisine dair önemli bir bulgu olacağı gibi hatırlama sırasında bellekteki kodlamaların değişime açıklığına dair de önemli bilgiler sağlayacaktır. Her ne kadar değişime açıklık konusunda önemli bulgular mevcutsa da bellekte yer alan anıların duygusal yönlerinin değişimi hakkındaki bilgilerimiz yetersizdir. Bu açıdan önemli bir açık giderilecektir. Benzer bir şekilde:6.Bu araştırma, klinik psikoloji alanında yapılan çalışmalar ile bilişsel ve sinirbilimsel çalışmalar arasındaki iletişimsizliği giderme yönünde de önemli bir çalışmadır. Otobiyografik bellekten hatırlama süreçleri duygudurum ile ilintili olduğu kadar diğer duygu bozuklukları ile ilişkilendirilebilir. Farklı iki çalışma alanı olarak görülen bu alanların ortak noktasında bulunan araştırma sinirbilimsel incelemeleri de katarak bütünleştirici bir bilimsel bakış açısı ile inceleme örneği olmaktadır.Araştırma önerisi bu çalışmanın bir temel bilim çalışması olduğunu göstermektedir. Çalışma sağlıklı örneklemlerde kullanılan bilişsel yeniden değerlendirme yönteminin gerçekten yaşanan olaya ilişkin kodlamayı mı değiştirdiği yoksa geçici bir değişiklik yaratıp zihinde olaya ilişkin kodlamada bir etkisinin olmadığı mı sorusuna cevap verilecektir. Ancak bu cevabın tedavi yöntemi olarak bilişsel yeninden değerlendirmenin uzun vadeli etkisine ve hatırlama sırasında bellekteki kodlamaların değişime açıklığına dair önemli bir bilgi sağlaması pek olası görülmemektedir. Bu cevap ancak klinik örneklemler üzerinde (duygu durum bozuklukları vb.) araştırma önerisinde sunulan özgün modelin işlerliği ortaya konulur ise bu modelin kullanılarak test edildiği koşulda alınabilir. "	1,25
İstanbul’da tarihi özelliklere sahip kent merkezinde ortaya çıkan dönüşümü farklı boyutlarıyla incelemeyi amaçlayan projede 2000’li yıllarla birlikte daha da önem kazanan tarihi bir merkez olan Beyoğlu ve yakın çevresinin dönüşümü ele alınmaktadır. Tarihi alanların dönüşümü ile ilgili projeler genellikle konut alanları üzerine olagelmiştir. Bu çalışmada ise Beyoğlu ve çevresindeki ticari alanların dönüşümü ele alınacaktır. Bu açıdan çalışma özgün bir değer taşımaktadır. Kavramsal çerçevesine dayanıklılık gibi güncel kavramlar da eklenmiştir. Ayrıca, İstanbul’un önemli tarihi merkezlerinden olan Taksim Meydanı’ndan İstiklal Caddesi ve Karaköy’e uzanan bölgede yapılması planlanan bu araştırma son zamanlarda hızlı bir dönüşüm geçirmekte olan bir alanı kapsamaktadır. Bu açıdan da önemli ve özgündür.  Özellikle farklı aktörler tarafından proje kapsamında önerilen çalışma alanındaki dönüşümün her boyutu ile ele alınabileceği çalışmanın belediyeler için bir model olarak geliştirilme çabası da bir özgün katkı olarak değerlendirilebilir. Kentlerin kimliğinin bir aynası olan tarihi kent merkezlerinde, ekonomik ve toplumsal olarak sürdürülebilir bir gelişmenin sağlanması için yaratıcı planlama yöntemleri ve araçlarının geliştirilmesi gerekir. Proje önerisi bu açıdan kentsel dönüşüm alanlarında uygulanabilecek yenilikçi bir yaklaşım ile katkıda bulunmaktadır.  Bu araştırma, tarihi kent merkezlerinde gözlenen dönüşüm eğilimlerini tartışmayı ve elde edilen ipuçlarıyla, daha katılımcı, içerici ve yaratıcı planlama ve yönetim yaklaşımları geliştirme hedefiyle özgün değerlere sahiptir. Tarihi kent merkezlerinde ya da genel olarak kent planlama sürecinde kararlardan etkilenen tüm tarafların karar süreçlerine katılmaması/katılamaması yönündeki bir eksikliği giderebilme yönünde bir öneri getirmesi değerli bulunmuştur.	5,00
"Projede 19. yüzyıl başından 20. yüzyıl ortasına kadar, 150 yıl gibi çok geniş bir zaman diliminde, Paris’in ve aynı dönemde İstanbul’un ulaşım planlamasını ortaya koymak, hedef alınan dönemde Paris ve İstanbul’un ulaşım planlamasındaki benzerlikler ve farklılıkların analizini yapmak ve ulaşım planlama faaliyetlerinin günümüze yansıyan olumlu olumsuz yönlerini değerlendirmek, bu kentlerde ulaşım planlamasının kültürel mirasa etkisini saptayarak konuyla ilgili araştırmacılara “kaynaklar ve arşiv belgelerinden oluşan bir envanter sunarak” yapılacak yeni bilimsel çalışmalara bir arka plan hazırlamak hedeflendiği belirtilmektedir.Proje önerisinde yer alan “daha önce hiçbir çalışma Paris ve İstanbul kentlerinin, belirlenen tarih aralığında ulaşım planlamalarını ve bu planlama faaliyetlerinin kültürel miras üzerindeki etkilerini karşılaştırmalı olarak analiz etmemiş ve günümüze yansıyan etkilerini incelememiştir. Osmanlı Döneminde etkili olmuş, bu etkisini Cumhuriyet Döneminde de bir süre devam ettirmiş, Fransız hukuk sistemi, planlama deneyimleri ve ulaşım planlaması kararlarının İstanbul’da ne kadar etkili olduğu, İstanbul’da yapılmak istenenin ne olduğu ve ne kadarının gerçekleştirilebildiğini araştırmak ve analiz etmenin oldukça ilginç olacağı düşünülmektedir.” ifadesinde araştırma önerisinin katkısının “ilginç” olarak tanımlanması ise öznel bir değerlendirmedir.Durum saptamanın ötesinde nasıl bir ürün elde edileceğine / karşılaştırma sonuçlarının tarihsel olarak nasıl bir bilgi açığını kapatacağına ilişkin açıklamalar, proje metninin özet ve özgün değer bölümlerinde yeteri kadar ifade edilmemiştir. Proje önerisi bu şekliyle bir envanter çalışması olarak kabul edilebilir. Bu bağlamda proje önerisi; TÜBİTAK proje öneri formunda yer alan “hangi eksikliği nasıl gidereceği veya hangi soruna nasıl bir çözüm getireceği ve / veya ilgili bilim /teknoloji alanlarına metodolojik / kuramsal / kavramsal olarak nasıl bir katkı sağlayacağı” şeklinde belirtilen özgün değer tanımına uygun bulunmamıştır."	1,40
Önerilen proje ile tarihsel süreçte oluşmuş olan ve halen farklı kimlik temsillerinin mekânsal olarak izlenebildiği İzmir’in Bornova ilçesinin kent merkezinde, mekânsal kurgunun sosyal yaşam üzerindeki etkisinin incelenmesi amaçlanmıştır. Örnek olarak da 3 farklı kimliğin izlerinin olduğu alanlar belirlenmiştir.  Projede ayrıca farklı kimliklerin temsillerinin mekân kurgusuna etkilerinin ve farklı karakterdeki mekânsal kurguların sosyal yaşam üzerindeki etkisinin tespit edilmesi hedeflenmektedir. Araştırmanın kentsel mekân, kentsel mekândaki deneyimler ve kent kimliği arasında birbirini besleyen ilişkiyi ortaya çıkartma hedefi özgün bir değer olarak kabul edilebilir. Bu açıdan proje önerisi ilgili akademik alanlarda özgün katkılar sağlayacaktır.  Proje çıktısı olarak hedeflenen tasarım ilkelerinin belirlenmesi konusu aynı zamanda Çevre ve Şehircilik Bakanlığı'nın kentlere özgü kentsel tasarım kodlarının oluşturulması çalışmalarına da bilimsel, akademik özgün bir katkı olarak değerlendirilebilir. Proje önerisinin ilk panel raporunda yapılan öneriler doğrultusunda, özgün değeri daha detaylı bir biçimde açıklanmaya çalışılmıştır. Öneride, özgün değeri açıklamak için sözlü tarih çalışması hakkında yeni bir içerik sunulmuş ve projeye katkıları tartışılmıştır. Genel olarak, kimlik-insan-mekân üçlemesinde bir tartışma yapılmaktadır. Proje ekibinin ilgili yazına daha hâkim olduğu ve araştırma sorularıyla tercih edilen yöntemin birbirini desteklediği görülmektedir. Kentsel kamusal mekânların hem fiziksel hem de sosyal bağlayıcılığının tartışılması araştırmanın özgün değerini güçlendirmektedir.Bunlara ek olarak, öneride projenin özgün değerinin ifade edildiği birçok açıklama söz konusudur. Bunlar:-Farklı kimlik temsillerinin mekânsal kurguya ve sosyal yaşama olan etkisinin ilişkiler bütünü çerçevesinde incelenecek olması,-Mekânsal kurgunun sosyal yaşam üzerindeki etkisi ve etkileşimini bilimsel bir araştırma ve sayısal veriler ile destekleyerek gerçekleştirilecek araştırmanın, hipotezinin ve araştırma sorularının sayısal veriler ışığında çözümlenmesi,-Mekânsal kurguyu kent tarihi çerçevesinde inceleyecek olması, tarihsel süreci kentsel kamusal mekânların oluşum süreçleri ile ilişkilendirmesi,-Farklı kültürel kimliklere sahip kentsel doku parçalarını kimlik-mekân-insan ilişkisi içerisinde ele alarak kültürel mirasın korunması alanına girdi oluşturacak veriler elde edilmesini sağlayacak olması,-Farklı kimlik temsillerinin mekânsal kurgu üzerinde etkisi ve farklı kimliklerin temsil edildiği bölgelerde mekânsal yaşama etkisi gibi ikili sorgulamayı içermesidir.Yukarıda belirtilen özgün değer açıklamaları doğrultusunda proje önerisi, özellikle kendi meslek alanına metodolojik/kavramsal/kuramsal katkı verecek, bu alanın dışında yapılacak uygulamalara yol gösterici bir fayda da sağlayabilecektir.	4,60
"Proje önerisi gelişmekte olan ülke bağlamında bir örgütsel formun oluşumu ve dönüşümünü, bağlamdaki değişimlerle etkileşimi de dâhil olmak üzere incelemeyi amaçlamaktadır. Bu kapsamda önerinin hedefi, ""bir örgütsel form olarak Türk Tarım Kredi Kooperatifleri (TTKK)’nin kurumsal (yeniden) inşa süreci ve günümüze dek bu formun geçirdiği değişimleri gerekçe ve mekanizmalarıyla birlikte ortaya koymak"" olarak belirtilmektedir. Önerilen proje ile örgütsel formların inşa ve kurumsal değişimine ilişkin ulusal ve uluslararası yazına çok seviyeli etkileşimler ve bunların mekanizmalarını açıklamak, kooperatifler ve kooperatifçilik ile ilgili ulusal ve uluslararası yazına tarihsel ve sosyolojik bir inceleme yapmak ve tarihsel kurumsallaşma araştırma alanına yöntem bilimsel olarak sistematik bir yorumlamacı söylem analizi çerçevesi geliştirerek katkıda bulunulması beklenmektedir.Proje önerisi, ortaya koyduğu eksiklik ve eksikliği gidermek için başvurduğu yaklaşım açısından örgüt kuramı yazınına özgün katkı sağlama potansiyeli taşımakla birlikte özgün değere ilişkin aşağıdaki hususların dikkate alınması önem taşımaktadır:Proje önerisinin literatür taraması bölümünde ilgili kuramsal yaklaşımlar ayrıntılı biçimde tartışılmasına rağmen, TTKK konusunun ilgili yazın ya da yazınlardaki hangi belirsizlikleri ya da eksiklikleri gidereceği belirsizdir. Örneğin, proje ekibinin kuramsal çerçevedeki bileşenleri birbirine bağlayan mekanizmaları tanımlayamaması ya da bu mekanizmaların var olan teorilerdekilerden farklı ol(a)maması riski bulunmaktadır. Bu da beraberinde kavramsal düzeyde katkı verme olasılığını azaltacaktır. Proje önerisinde aktörün söylemine yansıyanın ötesinde bağlamın daha nesnel boyutlarının nasıl ele alınacağı açıkça tartışılmamıştır. "	4,40
Önerilen çalışmada yaşam tarzlarının belirlenmesi için geçerliliği ve güvenilirliği kanıtlanmış bir ölçek geliştirilmesi ve bu yeni ölçeği kullanarak İstanbul’daki farklı yaşam tarzları kümelerinin tespit edilmesi hedeflenmektedir. Proje ekibi yaşam tarzı kavramı ile doğrudan ya da dolaylı olarak ilgilenen literatürü taramış ve bu çalışmalarda kullanılan ölçekleri özetlemiştir. Ancak literatür özeti çok uzun tutulmuştur ve proje önerisinin hedeflerini net bir şekilde ortaya koyabilecek nitelikte analitik bir yaklaşıma sahip değildir. Daha da önemlisi var olan çalışmalardaki eksiklikler ve bu eksikliklerin ne şekilde giderileceği proje önerisinde yeterince açıklanmamıştır. Proje ekibi “Türkiye’deki çalışmalarda uluslararası literatürdeki ölçeklerin bazılarından yararlanılsa bile (örneğin, FİF ve VALS2), çoğunluğunda araştırmacıların kendi hazırladıkları soruları kullanarak yaşam tarzlarını tespit etmeye çalıştıkları”nı belirtmiştir. Hangi araştırmada hangi ek unsurların eklendiğinin belirtilmesi, mevcut ölçeklerin Türk hayat tarzını yansıtmadaki yetersizliğini görmek ve proje önerisinin özgün değerini daha iyi anlamak için oldukça önemlidir.Örneğin, Euromonitor International Consumer Lifestyles in Turkey 2014 çalışmasında özellikle spor, yeme-içme alışkanlıkları, sağlık ve esenlik ve tasarruf alışkanlık ve eğilimleri vb. çeşitli unsurlar incelenmiştir. Ayrıca Internet ve sosyal medya kullanımının ötesinde teknoloji kullanımının da yaşam tarzlarını belirleyen bir faktör olduğunu da gözden kaçırmamak gerekir. Proje önerisinin özgün değerinin netleşmesi için belirtilen unsurların ve benzerlerinin etraflıca tartışılması ve hangilerinin ilerleyen süreçlerde dikkate alınarak ölçüm modeline eklenmesinin düşünüldüğünün belirtilmesi uygun olacaktır.Diğer taraftan proje önerisinde “Az sayıdaki uluslararası ölçekleri kullanan çalışmaların ise, ölçekleri Türk kültürüne adapte etmek yerine çevirmekle yetindikleri” belirtilmektedir. Çeviri ile elde edilen ölçeklerin geçerlilik ve güvenirlilik değerlendirme sonuçlarının belirtilmesi, zayıflıklarının ayrıntılı bir şekilde tartışılması ölçek geliştirme niyetinin daha iyi anlaşılmasına yardım edecektir. Diğer bir ifade ile “ölçek geliştirme” temalı bir araştırma olarak “mevcut ölçeklerin zayıflıkları üzerinde” yeterince durulmalı, eksiklikler net ifadeler ile belirtilmelidir. 	2,40
Proje önerisinin amacı lisans düzeyinde turizm yükseköğretiminin kalite standartlarını tespit etmek, turizm yükseköğretim kurumlarının kullanacağı kalite ölçeğini geliştirmek ve bu ölçeğin kullanılış şeklini uygulamalı gösteren ölçüm modelini ortaya koymak olarak belirtilmiştir.Proje önerisinin özgün değerini sınırlandıran önemli eksikliklere aşağıda yer verilmiştir:Araştırmanın teorik altyapısı zayıftır, ulusal ve uluslararası çapta kullanılacak bir ölçek geliştirme iddiasında bulunulan bir araştırmada en azından Türk Turizm Yükseköğretim Kurumlarının yapısı, kapasiteleri, eğitim içerikleri-müfredatlarına dair sistematik bir durum analizi yapılması gereklidir. Genel olarak yüksek öğretim kalite ölçümü konusunda YÖK tarafından açıklanan mevzuat ve ölçüm yaklaşımlarının taraması yapılarak buradan turizme aktarılabilecek olanların hangileri olduğunun tartışılması ve geliştirilecek ölçek içinde potansiyel olarak nasıl yer alabileceklerinin ve ölçeğe nasıl eklenebileceklerinin tartışılması gerekmektedir.Önerilen çalışmada mevcut ölçeklerin neden yetersiz kaldığı ve geliştirilecek ölçeğin mevcut ölçeklere nasıl bir katkı sağlayacağı açık olarak belirtilmemiştir. Sunulan literatür özetinin derinliğinin az olması ve eğitim kalitesi ile ilgili özgün literatürü yansıtmaması bu sorunu daha da büyütmektedir. Özellikle eğitim kalitesi ve hizmet kalitesi kavramları arasındaki farkların proje önerisinde net biçimde ortaya konmadığı görülmektedir. İlgili literatürde genel olarak yükseköğretimde hizmet kalitesinin ölçülmesine yönelik çeşitli ölçme yöntemleri ve ölçek denemeleri (örn. HEdPERF) bulunmaktadır. Buna bir diğer örnek ise turizm alanındaki TEDQUAL’dir. Proje önerisinde bu tür çalışmalar tartışılmalı ve geliştirilecek olan ölçekle ne tür yeni katkılar yapılacağı netleştirilmelidir.Proje ekibine eğitim alanından bir kişinin dahil edilmesinin proje içeriğine eğitim bakış açısının da kazandırılabilmesi açısından önemli olduğu düşünülmektedir.Çalışmanın metodolojisinin kurgulanması ile ilgili detaylar net olmadığından bu amaca yönelik ölçeğin detayları ve ölçmede nasıl kullanılacağı anlaşılamamaktadır.  Sonuç olarak yukarıda belirtilen eksiklikler nedeniyle proje önerisinin özgün değerinin yetersiz olduğu düşünülmektedir. 	1,00
Önerilen projenin temel amacı yeni bir fon derecelendirme modeli geliştirmek ve geliştirilecek bu modelin yatırımcının fon tercihi sürecine katkısını incelemektir. Model 7 farklı performans ölçüm yaklaşımını dikkate alacaktır ve fonlar 77 farklı performans ölçütü ile değerlendirilecektir.Proje önerisinin finans alanına kavramsal olarak özgün katkıda bulunması için tamamlaması gereken bir takım eksiklikleri bulunmaktadır:Önerilen projenin mevcut çalışmalardan nasıl farklılaştığı net biçimde ortaya konulmamıştır.Proje önerisinde mevcut literatüre yeterince yer verilmemiştir. Performans ölçümünde önemli olduğu akademik yazında gösterilmiş olan yatırım stili ve fon portföyünün içeriği gibi faktörler göz önüne alınmamıştır. Önerilen proje ile amaçlanan dünyada yaygın olarak kullanılan performans değerlendirme tekniklerini kullanarak Türk yatırımcılara fon seçiminde yardımcı olacağı öngörülen bir fon değerlendirme platformu oluşturmaktır. Bu amacın akademikten olmaktan çok uygulamalı yarar sağlamaya yönelik olduğu söylenebilir. Bu bakımdan projenin özgün değeri sınırlı bulunmuştur.	2,60
Önerilen çalışmada omnichannel perakendeciliğin tüketici boyutunu incelenmektedir. Temel olarak yakın gelecekte bu kanal yapısını kullanma durumunda olacak olan tüketicilerin bu yeni kanal yapısını kabul ve benimseme düzeylerini anlamak amaçlanmaktadır. Konu teknoloji kabulü yazını çerçevesinde incelenmekte ve bu alanda yeterli bilgi birikiminin olmadığı belirtilmektedir. Literatürde yaygın olarak kullanılan TAM ve UTAUT gibi modeller omnichannel perakendeciliğin Türk tüketiciler tarafından ne denli benimsenip benimsenmediğini anlamak için kullanılacaktır. Çalışma literatürde mevcut olan yaklaşımları ve ölçekleri yeni bir kategoride ve Türkiye örneğinde kullanmaktadır. Proje önerisinin en önemli problemi kurgusunun yeterli detayda ortaya konulmamış olmasıdır. Araştırmanın problemi net olarak tanımlanmamış, araştırma modeli yeterince açıklanmamıştır. Proje önerisinde herhangi bir hipotez sunulmamış, araştırmanın keşifsel bir çalışma olup olmadığı da belirtilmemiştir. Bu durum projenin özgün değerinin net bir biçimde ortaya konulamamasına neden olmaktadır. Ayrıca proje önerisinin başlığında omni-channel Perakendecilik uygulamalarına yönelik işletme perspektifinin de yer alacağının belirtilmesine rağmen yalnızca öğrencilerden veri toplanacak olması önemli bir eksiklik olarak görülmektedir. Bu eksikliğin giderilmesi için örnekleme işletmelerin dâhil edilmesi ve dâhil edilecek işletmelerden Özel İzin Belgesinin temin edilmesi gerekecektir. Araştırmanın özgün değerini sınırlandıran bir diğer husus çalışmanın kuramsal zayıflıklarıdır. Çalışma revize edilmiş teknoloji kabul modelini kullanmaktadır. Bu model teknoloji - tüketici etkileşimi alanında sıklıkla incelenmiş olan bir teorik yaklaşımdır. Ancak, omci-channel uygulamalarının hem fiziksel hem de yeni teknolojilerin altyapı oluşturduğu dijital kanalları da bünyesinde bulundurmasından dolayı, nasıl genişleyeceğinin ve eklenecek yeni boyutların neler olacağının daha geniş tartışılması gerekmektedir. Venkatesh vd.'nin (2003) geliştirdikleri modelin ilerisine gidilmesinde ve bu çoklu kanal uygulamasında karşı karşıya kalınan diğer unsurların (örneğin, siparişin çoklu kanaldan geri toplanmasının zorlukları gibi) yeniden ele alınmasında ve modele eklenmesinde fayda vardır. Proje bu haliyle Venkatesh vd. (2003) boyutları üzerinden bir durum tespiti konumunda kalmaktadır. Sonuç olarak yukarıda belirtilen eksiklikler nedeniyle proje önerisinin özgün değerinin yetersiz olduğu düşünülmektedir. 	1,00
Proje önerisinin amacı öğrencilerin okul ve okul dışı iyi-oluş, mutluluk, kendini toplama gücü, iyimserlik, motivasyon, iletişime açıklık, duygusal farkındalık ve empati gibi duyuşsal özellikleri ölçmede kullanılabilecek bütünleşik ve boylamsal bir ölçme modeli önermektir. Proje önerisinde açıklanan çalışma sosyal-duygusal becerilerin ölçülmesine yeni bakış açıları getirmesi, geleneksel maddelerin (ölçeklerin) yanı sıra yenilikçi maddelerin kullanılması, geleneksel ve temel düzeydeki istatistiksel analizler yerine örtük özellik büyüme modelleri gibi gelişmiş analizleri kullanması açısından özgünlük içermektedir. Proje önerisinde gözlenen bir başka özgün değer ise değişkenlere ilişkin bütünleşik ve boylamsal bakış açısıdır.Bununla birlikte proje önerisinin uluslararası literatürdeki benzer çalışmalardan farkı net olarak ortaya konulmamıştır. Bu durum da proje önerisinin özgün değerini sınırlamaktadır.	4,00
"Proje önerisinde, ulusal literatürde web tabanlı küresel iklim değişikliği eğitimi ile ilgili çalışmalara pek rastlanmadığı için önerilen projenin literatüre bu anlamda katkı sağlayacağı belirtilmiştir. Ancak geliştirilmesi hedeflenen web tabanlı öğretim modüllerinin içeriği; konu ile ilgili mevcut eksiklik ya da problemlerin bu modüllerle nasıl giderileceği; ayrıca uluslararası düzeyde yapılan araştırmalar göz önünde bulundurulduğunda önerilen projenin rolünün ne olduğunun yeterince açıklanmamış olması metodolojik/kavramsal/kuramsal açıdan özgün değeri düşürmektedir.Proje önerisinde özgün değeri sınırlandıran başlıca hususlar aşağıda belirtilmiştir;Proje önerisinde kavram yanılgıları olduğu belirtilmiş olmakla birlikte,literatüre dayaı olarak söz konusu kavram yanılgılarının neler olduğu, bu kavram yanılgılarının giderilmesi için literatürde var olan modeller (kavramsal değişim modelleri) dikkate alınmamıştır. Bu açıklamalar modeller dikkate alınmadan web tabanlı öğrenme araçları yardımı ile kavram yanılgılarının giderileceği öngörüsü literatüre dayalı bir temelden yoksun gözükmektedir. Web tabanlı öğretim modüllerinin uygulanma gerekçesi tam olarak ortaya konmamıştır. Literatür incelendiğinde çalışmaların çoğu tek başına web tabanlı uygulamanın öğrencilerin ve öğretmenlerin kavramsal anlamalarına anlamlı düzeyde katkı sağlamadığını göstermektedir, oysa karma deneysel desenli çalışmaların olumlu katkılar sağladığı yönündeki araştırmalar daha fazladır. Literatürdeki bu çalışmalar bu çalışmanın özgün değerini tehdit etmektedir. Literatür bu bulgulara rağmen bu çalışmanın varsa özgün değerini arttıran bulgu ve gerekçeler ayrıntılı olarak bahsedilmelidir.Ele alınan konu önemli olmakla birlikte, literatürde var olan bu birikime nasıl bir katkı sağlayacağı veya ondan nasıl yararlanılacağı açık bir şekilde belirtilmemiştir. Proje önerisinin literatür kısmında belirtildiği gibi öğretmen, öğretmen adayı ve öğrencilerin bu konularla ilgili kavramsal anlamalarını/bilgi düzeylerini inceleyen ulusal ve uluslararası birçok çalışmanın olması ve uluslararası bazı çalışmalarda teknoloji destekli araçlarla yapılan etkinliklerin ele alınması çalışmanın özgün değerini azaltmaktadır. Proje önerisi kapsamında hazırlanacak olan web tabanlı öğretim modüllerinin hedef kitlesi açık değildir. Proje önerisinde bu modüllerin hem öğretmenlerin bu konularda bilimsel bilgi kazanmalarını sağlayacağını hem de bu konuları öğrencilerine öğretirken kullanabilecekleri bir öğretim materyali olduğu ifade edilmiştir. Önerilen projede amaç olarak öğretmenlerin küresel ısınma ve iklim değişikliği ile ilgili kavramsal anlamalarını belirlenerek, bu doğrultuda öğretim modüllerinin hazırlanacağı ve bu modüllerin uygulanarak öğrencilerin kavramsal anlama ve çevre okuryazarlık düzeyine etkisinin inceleneceği belirtilmiş ama öğrencilerin bu konularda kavramsal anlamaları, zorlukları ve öğrenme ihtiyaçları belirlenmeden onlara yönelik nasıl etkili bir öğretim modülü hazırlanacağı belirgin değildir. Ayrıca, hazırlanacak olan bu öğretim modülünün temel prensipleri hakkında da yeterli bilgi verilmemiştir. Öğrencilere yönelik hazırlanan fen bilimleri ve sosyal bilgiler öğretim programları kazanımları dikkate alınarak hazırlanacak web modüllerinin öğretmenlere nasıl bir katkısı olacağı açıkça ifade edilmemiştir.Yönetim düzeninde içerik geliştirecek araştırmacılar ile yazılım altyapısını ve içeriğini oluşturmak üzere hizmet alımı yapılacak ekip arasında nasıl bir çalışma modeli oluşturulacağı açıklanmamıştır. "	1,75
"Proje önerisinde, riskli davranışların farklı bağlamlarda incelenecek olması önemli bulunmuştur. Proje önerisi riskli davranışlar konusunda farkındalığı artırma potansiyeli açısından özgünlük taşımaktadır. Bununla birlikte aşağıdaki nedenlerden dolayı proje önerisinin özgün değeri yetersiz bulunmuştur;Proje önerisinin hedeflerinden biri mevcut PDR lisans programlarının riskli davranışlar bağlamında değerlendirilmesini içermektedir. Ancak öneride herhangi bir program değerlendirme modeline veya program değerlendirme süreçlerine yer verilmemiştir.Proje önerisinde ifade edilen 1. 2. 3. ve 7. hedefler projenin literatür taramasını içeren ön hazırlık aşamasında tamamlanması gereken çalışmalardır. İlgili hedeflerin projenin temel amaçları arasında yer alması proje önerisinin özgün değerini olumsuz etkilemektedir.Literatürdeki çok sayıda tanım ve tartışma göz önünde bulundurularak “riskli davranışlar” kavramının operasyonel olarak tanımlanmamış olması önemli bir eksikliktir. Emniyet kayıtlarındaki riskli davranış sınıflandırılması ile okullarda rehber öğretmenlerin karşılaştığı riskli davranışlar örtüşmeyebilir. Bu durumda rehber öğretmenlerden elde edilecek veriler ile riskli davranışların yaygınlığı hakkında geçerli bilgi elde edilemeyebilir. Bu husus öneride tartışılıp açıklığa kavuşturulmamıştır.Proje önerisinde riskli davranışlara ilişkin kuramsal açıklamalara ve modellere yer verilmemiştir. Riskli davranışlar gelişimsel yönüyle ele alınmamış, ergen gelişimi kapsamında olumlu ve olumsuz yönleriyle tartışılmamıştır. Bu durum araştırmanın özgün değerini düşürmektedir.Yurtiçinde ve yurtdışında yapılan araştırmalar (örneğin TBMM Komisyon Raporu, Yeşilay Türkiye Bağımlılıkla Mücadele Eğitim Programı, 106K332 numaralı Ergenlikte Riskli Davranışların Yaygınlığının Belirlenmesi ve Azaltılması: Okul Temelli Bir Proje’ ve 110K430 numaralı `Lise Öğrencilerinde Riskli Davranışların İncelenmesi’ TÜBİTAK projeleri) yeterince tartışılmamıştır.Dinamik bir süreç olan program değerlendirme çalışmaları Yüksek Öğretim Kurumu tarafından güncellenmeye çalışılmaktadır. Bu amaçla 2017 yılı içerisinde PDR programları da dâhil birçok lisans programı gözden geçirilmekte bu amaçla çalıştaylar yapılmaktadır. Devam eden bu çalışmaların projeyi nasıl etkileyeceği tartışılmamış ve proje hedefleriyle ilişkilendirilmemiştir"	1,40
Proje önerisinin amacı Anadolu Okul Öncesi Matematik (ANOMAT) Beceri Ölçeğinin maddelerinin yeniden gözden geçirilmesi ve daha geniş bir örneklem grubu üzerinde bir geçerlik güvenirlik çalışmasının yapılması, ardından da Türkiye norm çalışmasının gerçekleştirilmesidir. Önceki panel raporunda belirtilen “ANOMAT ölçeği norm geliştirmeye hazır bir ölçek değildir”  eleştirisine dönük eksiklikler devam etmektedir. Proje öneri metninde söz edilen “uzman görüşü alınarak değerlendirilmesi” yeterli görülmemiştir. Ölçülecek yapıyla ilgili kavramsal açıklamalar yetersizdir. Ölçülmesi planlanan değişkenin (yetenek, beceri, başarı) kavramsal yapısı yeterince açıklanmamıştır.Norm çalışması yapılırken sınırlı sayıda değişkenin dikkate alınarak normların oluşturulması elde edilen bulguların genellenebilirliğini sınırlamaktadır. Bir başka deyişle, belirlenen değişkenlerle oluşturulan normların yetersiz kalacağı düşünülmektedir.  Yukarıda sözü edilen hususlar proje önerisinin özgün değerini sınırlamaktadır.  	2,40
"Proje önerisinin amacı bir Okuma Değerlendirme Bataryası geliştirerek normal gelişim gösteren, ancak okuma güçlüğü çeken çocukları ve okuma becerisinde hangi aşamada güçlük çektiklerini tespit etmektir.Proje önerisinde belirtilen ""özel gereksinimli bireyler grubu içinde yer alan okuma güçlüğü olan öğrenciler için de tanılama aşamasında uygun değerlendirme araçlarının olmayışı nedeniyle benzer sorunlar yaşanmakta ve okuma güçlüğü olan bir öğrencinin akranlarından hangi boyutlarda ve derece sınırlı olduğu belirlenememektedir."" gerekçesi bu projeye özgün değer katmaktadır.Okuma Becerisi Değerlendirme Bataryası ile hem son kullanıcılar (ilkokul, ortaokul öğrencileri ve Sınıf/Türkçe öğretmenleri) hem de alan uzmanlarının kullanabilecekleri bir ölçme aracının geliştirilmesi literatürdeki boşluğu doldurma açısından önemli görülmektedir.Önerilen proje, Okuma Becerisi Değerlendirme Bataryası geliştirilmesi, okuma güçlüğü olan ve olmayan öğrencilerin performanslarının karşılaştırılması ve ortaya çıkan değerlendirme bataryasının ulusal anlamda yeni çalışmalara yön vermesi açısından özgün bir çalışma olarak görülmektedir. Yurt dışında İngilizce’ye dayalı olarak hazırlanan okuma becerisi değerlendirme araçları Türkçe'nin yapısına göre hazırlanmamış oldukları için Türkçe okuma becerilerinin değerlendirilmesinde yetersiz kalmaktadır. Ayrıca Türkçe'de okuma becerileri daha çok informel yollarla değerlendirilmektedir. Bu proje önerisi bu alanlardaki açıkları kapatması açısından özgün bir çalışma olarak görülmektedir."	4,20
Proje önerisinin amacı fen bilimleri öğretmenlerinin iyi bir eğitim ortamı için yedi ilke hakkında bilgilendirilmesi ve öğretmenlerin yedi ilkeyi derslerinde uygulamalarının öğrencilerin akademik başarılarına ve iletişim becerilerine etkisinin araştırılmasıdır. Bu projede yedi ilkenin hayata geçirilmesiyle, iyi bir eğitim ortamının sağlanacağı, öğrencilerin akademik ve sosyal yönden gelişmelerine yardımcı olunacağı, şehir merkezi ve kırsal kesimdeki öğrencilere fırsat eşitliğinin sağlanacağı, öğrencilerin iletişim becerilerinin artmasına katkı sağlayacağı ve öğretmen, öğrenci ve okul işbirliğine katkı sağlayacağı belirtilmektedir. Proje önerisi amaçları bakımından oldukça iddialı ve kapsamlı gözükmekle birlikte proje tasarımı ve yöntemi bakımından ciddi boyutta belirsizlikler ve zayıflıklar içermektedir. Söz konusu belirsizlikler ve zayıflıklar proje önerisinin özgün değerini düşürmektedir.Chickering ve Gamson`un (1987) ortaya koydukları “iyi bir eğitim ortamı için yedi ilke” alanyazında değer bulmuş ve 6000’den fazla atıf almış bir çalışmadır. Döneminin şartlarında öğretimin niteliğini artırmak için gerekli olan özelliklere dikkat çekmektedir. Bununla birlikte günümüz bireylerinin ilgi ve ihtiyaçlarının belirtilen yedi ilkeyle sağlanabileceğine yönelik projede herhangi bir kanıt sunulmamaktadır. Proje önerisinin temel kurgusunda fen bilimleri MEB öğretim programında yedi ilke ile ilişkili unsurlara yer verilmediği varsayımıyla deney-kontrol gruplu desen oluşturarak etkinin belirlenmesi amaçlanmaktadır. Ancak kontrol grubunda öngörülen MEB öğretim programı, hem işbirlikli öğrenmeye, hem de yedi ilkenin “aktif öğrenmenin sağlanması”, “anlık geribildirimlerin verilmesi” gibi ilkeleri uygulamaya imkân tanımaktadır. Dolayısıyla, bağımlı değişken üzerindeki etkinin sadece bağımsız değişkenlerden mi kaynaklandığı garanti edilemeyecektir. Yedi ilkenin, günümüz şartlarına uyarlanabileceğine ilişkin kuramsal ve uygulamalı temellerin ortaya konulması gerekmektedir. Proje önerisinde, lisans eğitiminin kalitesini artırmak amacıyla geliştirilen yedi ilkenin diğer eğitim kademelerinde uygulanmasına yönelik çalışmaların çok az olduğu belirtilmektedir. Ancak diğer kademelerde de uygulanabilirliğine ilişkin kuramsal temeller ortaya konulamamıştır. Ayrıca, yedi ilkenin şehir merkezi ve kırsal kesim karşılaştırmaları yapılması amaçlanmıştır. Bu karşılaştırmaya niçin ihtiyaç duyulduğu açıklanmamıştır. Projede yüzeysel bir alanyazın incelemesi yapılmış, ancak bu alanyazından elde edilen sonuçlar, projenin kuramsal temellerini ortaya koyabilecek nitelikte sentezlenmemiştir.Projenin özgün değeri olarak belirtilen “Ayrıca bu araştırmalarda yedi ilkenin sadece bir sınıf düzeyinde uygulaması sağlanmıştır. Bu projede ise yedi ilkenin 5, 6 ve 7. sınıf fen bilimleri dersinde uygulaması planlanmıştır” şeklindeki açıklamalar, projenin daha önceki çalışmalardan farklı olan yönlerini ortaya koymaya çalışmaktadır. Bu bakımdan, problemin özgün bir bakışla ele alınması ve katma değer oluşturacak çıktılar sağlamasına yönelik beklentilerin karşılanamadığı belirtilebilir. Ayrıca “bu proje şehir merkezinden ve kırsal kesimden araştırmaya katılan öğrencilerin sosyoekonomik durumlarının fen başarılarına etkisini belirlemeye yardımcı olacaktır” şeklindeki ifadeler, problem durumunun dışında yer alan ve özgünlüğü sınırlandıran unsurlar olarak değerlendirilmektedir. Proje önerisinde yöntem ile ilgili belirsizlikler bulunmaktadır. Proje önerisinde ön test-son test kontrol gruplu yarı deneysel desen kullanılacağı belirtilmiştir. Ancak proje önerisinin Araştırma soruları başlığına belirtilen 1, 2, 4, 8, 9 ve 10. soruları tespit edebilmek amacıyla tarama modelinde bir araştırma desenlemek gerekir. Bu soruların deneysel kısım ile bir ilgisi gözükmemektedir. Katılımcıların görüşlerinin nasıl belirleneceği hakkında yeterli bilgi verilmemiştir. Örneklem tanımlanmasında,  “öğretmen örnekleminin seçiminde rastgele örneklem, öğrenci örnekleminin seçiminde rastgele olmayan örneklem seçimi kullanılacaktır” ifadesinde rasgele olmayan örneklem ifadesi anlaşılmamaktadır. Çalıştaya 100 fen bilimleri öğretmeni katılacağı belirtilmiştir. Deney ve kontrol grubunda yer alacak öğretmenlerin sayısının 18 olarak belirlenmesi sebebiyle, niçin ilgili çalıştaylara 100 öğretmenin katılacağı anlaşılamamaktadır. Deneysel çalışmada yer alamayacak olan 82 öğretmenle proje süreciyle nasıl bir bağlantı kurulacaktır? Bu öğretmenler, projenin ilerleyen aşamalarında yer almayacaklarsa, sadece bilgilendirme çalışmasına katılmalarının amacı açıklanmalıdır. Ayrıca proje önerisinde rastgele yöntemle 18 öğretmen seçileceği belirtilmekte ancak yasal izin belgesinde iki okulda uygulama yapılacağı yer almaktadır. Pratik olarak iki okulda 18 fen bilimleri öğretmeni bulunması ve bunların da rastgele seçilmiş olması mümkün görülmemektedir.Proje önerisinde iyi bir eğitim ortamı için yedi ilkeye göre işbirlikli öğrenme etkinliklerinin nasıl hazırlanacağı, yedi ilkenin öğrenme ortamlarına nasıl yansıtılacağı yeterince açıklanmamıştır. Ayrıca her bir sınıf düzeyinde farklı işbirlikli öğrenme tekniğinin kullanmasının sebebi anlaşılamamıştır.	1,60
"Proje önerisinin genel amaçları iki ana madde altında: (1) ""Anasınıfı, 1. sınıf, 2. sınıf ve 3. sınıf öğrencilerinin (5 - 8 yaş) eğlenceli etkinlikler eşliğinde oyunlar oynayarak kodlama/programlama öğrenmeleri "" ve (2)""Anasınıfı, 1. sınıf, 2. sınıf ve 3. sınıf öğrencilerinin (5 - 8 yaş) kodlama/programlama öğrenirken hangi “üretici okuryazarlığı becerilerine” ihtiyaç duyduklarının tespit edilmesi ve bu becerilerin aktif olarak kullanıldığı aktiviteler geliştirilerek mevcut programın revize edilmesi"" şeklinde ifade edilmektedir. Bir robot seti kullanımı yoluyla programlama öğretimi; günümüz programlama eğitimi çalışmalarının pedagojik özellikleri göz önüne alındığında, derin bilgisayar bilimi eğitimine yönelik bir yaklaşım ortaya koyamamakta ve özgün bir akademik çalışma karakteristiğinden uzak kalmaktadır.  Benzer robot setleriyle erken çocukluk döneminde yapılan programlama eğitimi uygulamaları ulusal düzeyde birçok farklı kurumda yapılmaktadır.  Bu boyutuyla, yapılması önerilen proje çalışmasının yenilikçi bir fikir ortaya koymadığı ifade edilebilir. Proje önerisinde, müfredat geliştirme sürecine katkı yapma amacı ikincil amaç olarak belirtilmektedir. Ancak 2017 Eylül ayından itibaren uygulanmaya başlanılan yeni bilişim teknolojileri ve yazılım ders müfredatından ve bu kapsamda ortaya konulan etkinlik ve uygulamalardan proje başvurusunda söz edilmediği görülmektedir. Müfredat çalışmaları içerisinde, robot seti kullanım hedeflerinin önündeki engellerden birinin önerilen projede kullanılacağı ifade edilen Kibo setleri gibi hazır robot setlerinin yüksek maliyeti olduğu gözden kaçmaktadır. Uluslararası düzeyde düşünüldüğünde, İngiltere örneğinde kullanılan micro:bit donanımları gibi maliyeti düşük ama verimliliği yüksek fiziksel programlama araçlarına yönelim görülürken, hazır ve yüksek maliyetli setler kullanılarak yapılacak uygulamaların eğitim çıktılarının verimliliği açısından olumsuz sonuçlar doğuracağı ifade edilebilir.Öğrencilerin kodlama/programlamadan daha çok “algoritmik düşünme” becerilerinin ön plana çıkarılması hedeflenmektedir. Projenin, bu yaş grubundaki öğrencilere  “algoritmik düşünme” becerilerini nasıl kazandıracağı konusunda bilimsel dayanaklar verilmemiştir.Buna ek olarak, “Aynı zamanda oyun oynatarak, çocukların işbirliği halinde çalışmalarını ve tasarlama yeteneklerini ön plana çıkararak öğrencilerin kalıcı olarak kodlama/programlama öğrenmelerine olanak sağlayacak olan bu proje...” olarak verilen paragrafta, kalıcı öğrenmeden söz edilmekte, ancak, proje içerisinde, kalıcılığın nasıl sağlanacağı ya da ölçülebileceği konusunda bilimsel bir dayanak bulunmamaktadır.Proje önerisinin yöntem bölümünde de özgünlüğü olumsuz yönde etkileyecek unsurlar aşağıdaki gibidir:Programlama hedefleri göz önüne alındığında, okul öncesi yaş grubunda temel bilgi işlemsel becerilerin kazandırılması hedeflenirken yaş grubu arttıkça, düşünme becerilerinin yanısıra, kod ilişkileri ve bu kapsamda sözde kod uygulamalarına geçişin öngörülmesi gerekmektedir. Ancak, proje önerisinde okul öncesinde 3. sınıf düzeyine kadar geniş bir yaş aralığının aynı metodolojiyle eğitim yapılan tek bir örneklem olarak tasarlandığı görülmektedir. Her seviyesinde farklı öğretim metodolojilerinin kullanımını gerekli kılan bu yaş aralığında aynı uygulamayı kullanmak uygun bulunmamıştır.Toplamda iki hafta sürmesi planlanan eğitim sürecinde, ilk hafta Kibo setinin tasarımına yönelik eğitimlerin verileceği ikinci haftasında ise öğrencilerin kendi yaratıcılıklarına bırakılacak bir robot geliştirme sürecine destek sağlanacağı anlaşılmaktadır. Her ne kadar bireysel keşfetme süreci ve işbirliğine dayalı çalışma robot geliştirme etkinliklerinin önemli noktaları olsa da,  ikinci uygulama haftasında yapılacak rehber eşliğinde çalışmaya ilişkin; genel ilkeler, yönergeler, sorularla yönlendirme vb. yapılandırma öğelerinin detaylandırılmamış olması yöntemdeki belirsizleri arttırmaktadır. Proje ile ilgili gerçekleştirilmiş bir ön araştırma ya da çalışma bulunmaması da, projenin yapılabilirliği konusunda belirsizliklerin oluşmasına sebep olmaktadır. Özellikle, 5-8 yaş grubu öğrencilerinin iki hafta boyunca her gün 3 saatlik proje çalışmasına nasıl dahil edilecekleri konusunda ayrıntılı bilgi verilmemiştir. Ayrıca, bu yaş grubunda yer alan öğrencilerin teknik konulara ilgisini çekebilmek için yapılması gerekenlerden söz edilmemiştir.Proje uygulamaları ile ilgili özellikle ilk hafta gerçekleştirilecek uygulamalar (Ör: Kibo’ları hikaye kahramanı olarak oynatmak, Kibo’lara halk dansları yaptırmak, Kibo’ları dizayn edecekleri farklı yollarda gidecek şekilde programlamak, vb.) ile ilgili detaylı bilgi verilmemiştir.Sonuç olarak, proje önerisinde özgün değer olarak ifade edilen maddelerin bilimsel dayanaklarının bulunmadığı ve metodolojik eksiklerin özgünlüğü etkileyebilecek boyut olduğu görülmektedir."	1,50
Önerilen projede, imalat sanayi firmalarının ihracat fiyatlandırma davranışları ve bu davranışı etkileyen firma spesifik özelliklerin mevcut literatür çerçevesinde ortaya konulması ve bu çerçevede politika önerileri geliştirilmesi hedeflenmektedir. Bu amaçla, Türkiye'de 2005-2015 dönemi döviz kuru hareketlerinin ihracat firmalarının fiyatlama davranışlarını nasıl etkilediği (piyasaya göre fiyatlandırma esnekliğinin elde edilmesi) ve fiyatlandırma esnekliği üzerindeki firmaya özgü nitelikler (yurtiçi satışların toplam satışlardaki payı, homojen ürünlerin toplam ticaretteki payı, firma büyüklüğü, kur volatilitesi, firma verimliliği, firmanın ithal ara malı kullanma durumu ve ihracatın hangi para birimi ile yapıldığı) hipotezlerle test edilecektir. Öneri, Türk ihracatçı firmalarının fiyatlandırma davranışlarının ve bu davranışları belirleyen firma özelliklerinin mikro ölçekte incelemeyi hedeflediğinden özgün değer taşımaktadır. Elde edilecek bulguların döviz kuru ve sanayi teşvik politikalarına olumlu katkı sağlama potansiyelinin olması da projenin özgün değerini arttırmaktadır. Öneri bu noktada özgün değere sahip olsa da bazı kısıtlar içermektedir:Birincisi, önerinin piyasaya göre fiyatlandırma davranışını mikro veri kullanarak inceleyen sınırlı sayıda çalışmadan oluşan mevcut literatürden farklılıklarının politika yapıcılarına sağlayacağı katkının tam olarak tartışılmamış olmasıdır. Daha açık bir ifadeyle, öneride belirtildiği gibi firmaya ilişkin piyasaya göre fiyatlandırma esnekliği hesaplandıktan sonra, iki aşamalı regresyon modeli ile firmaya özgü özellikler ve piyasaya göre fiyatlandırma esnekliği arasındaki ilişkinin bulunmasının ne tür bir politika ya da stratejiye katkı yapacağı açık değildir. Ayrıca önerilen projede ortaya konulan amaçla ne hedeflendiği net değildir. Diğer bir ifadeyle ihracatçı firmaların fiyatlandırma davranışlarının ortaya konulması, Türkiye'nin ihracat hedeflerini gerçekleştirmede nasıl bir öneme sahip olduğu ortaya konulmalıdır.İkincisi, yürütücü 2010 yılında tamamlamış olduğu “Exchange Rate Pass-through and Profitability in the Turkish Manufacturing Sector” projesinde aynı konuyu (piyasaya göre fiyatlandırma davranışını) sektörel veriler kullanarak araştırmış, TÜBİTAK’ta ise yine firmaya özgü özellikler üzerine olduğu belirtilen 115K550 numaralı projede verimlilik ve kurlar arasındaki ilişkinin girişimler bazında etkileri incelenmektedir. Proje önerisinde, konu, kapsam ve literatür bölümünde önceki proje konularına atıf yapılmaması ve benzerlik-farklılıkların  tartışılmaması özgün değer üzerinde önemli bir kısıt ortaya çıkarmaktadır. Yürütücü tarafından daha önceki yıllarda çalışılmış aynı konunun bu öneri ile hangi noktalarda ayrıştığı açıklanmamıştır. Bunların yanı sıra aşağıda yöntem kısmında tespit edilen eksiklikler de özgün değeri kısıtlamaktadır.	2,60
"Samsun’da Tıbbi Cihaz Sektöründe Faaliyet Gösteren Firmaların Çok Değişkenli İstatistiksel ve İnovasyona Dayalı Verimlilik Analizi başlıklı proje önerisinde, tıbbi cihaz sektöründeki firmaların sayısını ve envanterini tespit etmek, firmaların inovasyon yapma düzeyleri, performansları ve rekabet güçleri arasındaki ilişkiyi incelemek amaçlanmaktadır. Önerilen projede katkı yapılması düşünülen eksiklik olarak inovasyon, firma performansı (verimlilik, büyüme, karlılık) ve rekabet gücünün birbiriyle ilişkilendirilmemiş olması vurgulanmaktadır. Proje önerisinde inovasyon, performans ve rekabet gücünün ilişkilendirilerek özgün katkı yapılacağı belirtilmektedir. Proje önerisi mevcut haliyle tıbbi cihaz sektöründe faaliyet gösteren firmaların inovasyon düzeyleri ile rekabet avantajları arasındaki ilişkiye değinerek önemli sayılabilecek bir konuya temas etmektedir. Ancak proje önerisinin mevcut haliyle belirtilen eksikliği giderme ve yazına ve uygulamaya katkı yapma potansiyeli oldukça düşüktür. Proje önerisinin özgün katkı yapma potansiyelini kısıtlayan hususlar şunlardır: Konuyla ilgili yazındaki birikim projenin katkısını ortaya koyacak şekilde sunulmamıştır. Proje önerisinin mevcut halinde yazında nasıl bir boşluk olduğu ve proje önerisiyle bu boşluğun nasıl doldurulacağı açıkça tartışılmamıştır. Bunun yerine, ""imalat sanayi literatürüne katkıda bulunulacak"" veya ""iktisat literatüründe bu görünmüyor” gibi genel ifadelere yer verilmiştir.Proje önerisinde ""iktisat literatürü tarandığında inovasyon, firma performansı (verimlilik, büyüme, karlılık) ve rekabet gücü ilişkilendirilmemiş ve imalat sanayinde faaliyet gösteren bir sektöre uygulanmamıştır"" ifadesi yer almaktadır. Ancak inovasyon, firma performansı ve rekabet üstünlüğü (gücü) ilişkisi iktisat ve yönetim yazınlarının kesişiminde yer alan stratejik yönetim yazınında etraflıca araştırılmıştır. Bu araştırmalara göre inovasyon, firma performansı ve rekabet üstünlüğü arasında olumlu ilişkiler bulunmaktadır. Dolayısıyla, öneride bu ilişkilere yeni ya da farklı herhangi bir ilişki dahil edilmediğinden önerinin özgün değeri oldukça düşüktür.Proje önerisi inovasyon-performans ilişkisini inceleyen yazının bir özetini sunmakla birlikte bu yazındaki eksiklikleri, doldurulması gereken boşlukları belirtmemektedir. Örneğin ilgili yazında nedensellik önemli bir tartışma konusudur ancak buna değinilmemiştir. Ayrıca literatür özetinde bahsedilen çalışmaların çok azının örneklemine açıkça değinilmiştir. Oysa eğer imalat sanayisinde bu tür çalışma yapılmadı ise buna vurgu yapılması gerekmektedir. İlave olarak bu kavramların hepsi bir arada olmasa da özellikle inovasyon-performans ilişkisi yazın özetinde de belirtildiği üzere imalat sanayi de dahil olmak üzere pek çok sektörde çalışılmıştır. Eğer hem performans hem de rekabet üstünlüğü kavramlarının bir arada sınanmamış olması önerinin özgün yanını teşkil ediyorsa, bu durumda bunların hep birlikte sınanmasının gerekliliği açıklanmalıdır. Aksi takdirde mevcut kuramsal çerçeveye neden yeni bir kavram eklenmesi gerektiği belirsiz olacaktır.Proje önerisinde bazı peşin hükümlü cümleler bulunmaktadır. Örneğin, sektörde faaliyet gösteren firmaların varlıklarını sürdürebilmeleri ve rekabet gücü elde edebilmeleri için inovasyonun gerekliliğinin vurgulanacağı söylenmektedir. Oysa bu gibi hususların elde edilecek çıktılara dayalı olarak dile getirilmesi daha uygun olacaktır.Projenin hedefleri arasında proje yapılmadan da elde edilebilecek bilgilere ulaşmak yer almaktadır. “Samsun’da tıbbı cihaz sektöründe faaliyet gösteren firma sayısı, üretilen ürünlerin sayısı ve firmaların ölçekleri tespit edilecektir” şeklinde belirlenen hedef bunun tipik bir örneğidir.Projenin özgün değer kısmında cevaplanmak üzere yazılan sorularla proje başlığı ve proje amaçları olarak ortaya konan amaçlar uyumlu görünmemektedir. Öneride kavramlar tam olarak açıklanmamıştır. Özellikle rekabet avantajı tam tarif edilmemiş ve bu kavramın geçmişine ve ölçümüne dair literatüre pek atıfta bulunulmamıştır. Örneğin Porter'dan bahsedilmiş ancak kendisinin rekabet avantajını nasıl tanımladığına, bu kavramın yazında performans ile nasıl ilişkilendirildiğine ve nasıl ölçüldüğüne değinilmemiştir. Rekabet avantajının kime kıyasla tanımlanacağı da belirtilmemiştir.Girdi-çıktıya dayalı modeldeki değişkenlerin rolü tartışılmalıdır. Özellikle firma performansı inovasyon türleri için bağımlı bir değişken iken rekabet avantajı için bağımsız değişkendir. Proje önerisindeki açıklamalara göre “firma performansı” aracılık rolü üstlenir ancak proje ekibinin neden bu şekilde kavramsal ya da yöntemsel modeli kurmadığı anlaşılamamıştır. Buna benzer bir yorum rekabet avantajı değişkeni için de geliştirilebilir. Çünkü proje ekibi “firmalar elde edecekleri rekabet avantajı ile performanslarını artırmayı hedeflemektedirler” ifadesini kullanmaktadır. Buradaki açıklamaya göre inovasyon rekabet avantajını ve rekabet avantajı da performansı etkilemektedir. Ancak araştırma modelinde böyle bir durum dikkate alınmamıştır.  Proje ekibinin önerilen projeninkine benzer konusu olan ancak örneklemi farklı bir projeyi tamamlamış olduğu öneriden görülmektedir.  Özgün değere ilişkin farkın sadece örneklem düzeyinde değil ayrıca kavramsal düzeyde de olması beklenmektedir. Aynı başlık altında verilen açıklamalar incelendiğinde, proje ekibinin Pakistan ve Almanya medikal sektörü üzerine araştırma yapacağı görülmektedir. Samsun odaklı bir proje önerisinde diğer ülkelerden nasıl veri toplanacağına açıklık kazandırılmamıştır. Bu tür bir vurgunun kavramsal tartışması yapılmamıştır. "	1,00
Proje önerisinin amacı, hanehalkı tüketiminin alt ürün bazında sosyoekonomik belirleyenlerini ortaya koymaktır. Proje önerisini özgün kılan en önemli özelliği ise yine alt ürün grubu bazında Türkiye için tüketimde grup etkisini araştırmayı hedeflemesidir. Çalışmada 2002-2014 yılları için hanehalkı bütçe anketlerinin kullanılması planlanmaktadır. Bu denli uzun bir dönemi ele alması, Türkiye gibi gelişmekte olan bir ülke için araştırmanın yapılacak olması, sadece grup etkisine değil karşılaştırmaların yönüne de bakılacak olması gibi projeyi özgün kılan başka özellikler de mevcuttur. Diğer yandan, proje önerisinin Tamgaç-Tezcan (2016) çalışmasından en önemli farkının toplam tüketimden ziyade alt ürün grupları bazında tüketimin belirleyenlerini ve grup etkisini araştırmak olduğu belirtilmiştir. Bu durumda proje önerisi daha önce araştırılmış bir araştırma sorusunu daha detaylı incelemeyi hedeflemektedir. Bu durum projenin özgün değerini sınırlamaktadır.	4,60
Proje önerisinde Vives (2011) çalışmasının takip edileceği, arz veya talep üzerine rekabet eden firmaların olduğu durumda firmalar arası asimetrik bilgi paylaşımının etkilerinin inceleneceği belirtilmektedir. Aşağıda belirtilen nedenler sebebiyle, projenin özgün değerinin yeterince yüksek olmadığı değerlendirilmiştir.Proje önerisinde “Bu projedeki hedeflerimiz de ilk projedeki hedeflerimize paraleldir ve şu şekilde sıralanabilirler” şeklinde atıfta bulunulan “ilk proje”den kastedilenin ne olduğu açık değildir. Ayrıca, bu proje ile olan paralelliklere değinilmekte, ancak farklılıklara değinilmemektedir. Sadece Vives (2011) makalesi göz önüne alındığında, proje önerisinin söz konusu makalenin bir uzantısı şeklinde tasarlandığı ve bu nedenle projenin özgün değerinin kısıtlı olduğu düşünülmektedir. Ayrıca, proje yürütücüsünün ortak yazarı olduğu “Information Acquisition and Sharing with Asymmetric Supply/Demand Functions” başlıklı çalışmaya proje önerisinde atıf yapılmamıştır ve söz konusu çalışmayla kuvvetli benzerlikler gösteren proje önerisi arasındaki (varsa) farklılıklar açıklanmamıştır. Bu çalışma da göz önünde bulundurulduğunda proje önerisinin yeterli özgün değere sahip olmadığı değerlendirilmiştir.Cumbul, E. ve Vives, X. (2017), Information Acquisition and Sharing with Asymmetric Supply/Demand Functions 	1,80
"Önerilen projenin amacı, Walrasgil fiyat intibakı mekanizmasına göre malların fiyatları, artık talep yoluyla belirlemektir. Söz konusu mekanizma iktisat literatüründe fiyat intibakı konusunda son derece yaygın kabul görmüştür. Bunun Türkiye’de çalışılacak olmasının bir özgünlük içerdiği düşünülmektedir. Ancak, proje önerisinin özgün değerini kısıtlayan önemli eksiklikler tespit edilmiştir. Bunlardan birincisi, proje önerisinde artık talepteki değişmenin veya aynı anlama gelmek üzere talep şoklarının fiyat dinamikleri üzerindeki etkisinin nasıl analiz edileceğinin tartışılmamış olmasıdır. Bu eksikliğin temel kaynağı, literatür taramasının yeterli ve derinlemesine yapılmamış olmasıdır. Literatürdeki araştırma sorularının nasıl ortaya konulduğu konu, kapsam ve literatür özeti kısmında belirtilmediği için bu proje önerisinin konusunu oluşturan artık talep üzerinden fiyat intibakının nasıl gerçekleşeceği sorusu net olarak açıklanmamıştır. Bu haliyle proje önerisi literatürdeki boşluğu ya da boşlukları tespit etmeden ve teorik bir çerçeveye oturtmadan ampirik bir sınama özelliği taşımaktadır. Çalışmanın özgün değerini kısıtlayan bir diğer unsur, önerinin başlığında belirtildiği gibi bir deney ortamında yapılacak olmaktan ziyade ikincil bir veri seti üzerinden hâlihazırdaki bilgiyi kullanacak olmasına dayanmaktadır. Özellikle Kurban Bayramı dönemlerinde piyasada fiyatların daha sık frekansta değişiklik gösterdiği bilinmektedir ve çıkış noktası deneye dayalı olan bir proje önerisinde Kurban Bayramı piyasasından birincil veri toplamadan böyle bir çalışmanın yapılacak olması önerinin başlığındaki dayandığı esası ortadan kaldırmaktadır. Bunların yanı sıra talep şoklarını doğru analiz edebilmek için birbiriyle çok entegre bir yapıya sahip tarım piyasalarını birbirinden ayırarak sadece spesifik bir piyasa üzerine odaklanmak analizde önemli bilgi kayıplarına yol açabileceği düşünülmektedir. Şöyle ki; tahıl üretiminin daraldığı dönemlerde yem fiyatlarındaki artış hayvan arzına etki edebileceği için tek bir piyasayı esas alan bir kısmi denge modelinden ziyade piyasalar arası etkileşimin modellenebileceği genel denge modellerinden yararlanmanın böyle bir araştırma sorusu için daha doğru olduğu literatürden de anlaşılmaktadır.   Bunların yanı sıra proje önerisinin dayandığı model ve bunu tahmin etmek için kullanılacak yöntemin içerdiği eksikliklerin de özgün değeri kısıtladığı tespit edilmiştir. Birincisi modelle ilgili olarak açıklayıcı değişken kısmında fiyatı etkileyen faktörlerin, kısaca kontrol değişkenlerin açık bir şekilde tanımlanmamasıdır. İkincisi, Tj’nin nasıl oluşturulacağının içerdiği belirsizliktir. Şöyle ki; her bir j için kukla değişken tanımlanacaksa modelde kukla değişken tuzağı ortaya çıkacaktır. Üçüncüsü, çalışmada aylık frekansta veri setinin kullanılacağı düşünüldüğünde söz konusu olan Kurban Bayramı dönemi ilgili yılın ilgili ayına denk düşecektir. Bu anlamda çalışmada belirtilen üç farklı durumun iki farklı durum olarak ifade edilmesi söz konusudur. Bu durumda j=1,2,3 şeklinde değil j=1,2 şeklinde tanımlanmalıdır. Bu tespitin yapılmasının sebebi proje önerisinde Tj’nin nasıl tanımlanacağının açıkça belirtilmemiş olmasıdır. "	1,80
Suriyeli işverenlerin ekonomik işleyiş içerisindeki rollerinin tespit edilmesi, ülke ekonomisinde yarattıkları katma değerin belirlenmesi ve ortaya çıkardıkları etkilerin demografik ve istihdam perspektifinden değerlendirmesi bakımından proje önerisinin özgün değer potansiyeline sahip olduğu düşünülmektedir. Ancak bazı hususlar önerinin özgün değerini önemli ölçüde sınırlandırmaktadır:Proje önerisinin amaçları ve hedefler konusunda sınırların tam olarak çizilemediği, proje önerisinin her bir başlığında farklı hedeflerin ortaya konulduğu görülmektedir. Proje önerisinin hedefleri ile bu hedeflere ulaşmak için gerekli veriler ve önerilen istatistiki yöntemler arasındaki bağın zayıf olduğu değerlendirilmiştir. Konuyla ilgili sunulan literatür önerinin amaç ve hedefleri doğrultusunda yeterince taranmamış (uluslararası literatürde işveren göçmenlerin ekonomiye katkıları ile ilgili çok sayıda teorik ve ampirik çalışma mevcuttur),  literatür ile önerilen konu arasındaki bağlantı yeterince kurulmamış, sentezlenmemiş, önerinin literatürdeki hangi boşluğu, eksikliği ne şekilde dolduracağı açık bir şekilde ortaya konulmamıştır. 	2,40
"Revize edilmiş proje önerisinde Türkiye’de şehir içi yol ve alanlarda fiyatlandırmanın toplumsal kabul edilebilirliği, İstanbul, Ankara, İzmir, Bursa ve Kocaeli gibi beş büyük ilden elde edilen saha araştırması verileri ile ölçülmesi ve söz konusu verilerden hareketle karar destek sisteminin oluşturulması hedeflenmektedir. Bu bakımdan, proje önerisinin özgün değer taşıma potansiyeline sahip olduğu düşünülebilir. Bununla birlikte, özellikle araştırma sorusunun tanımlanması, kavramsallaştırılması ve ölçülmesine yönelik önemli eksiklikler proje önerisinin özgün değerini sınırlandırmaktadır. Araştırma sorusunun çıkış noktası, Osman Gazi Köprüsü ve Yavuz Sultan Selim Köprüsü gibi yüksek bütçe ve Hazine Garantisi verilen; yüksek geçiş ücretleri olduğu iddiasıyla medyaya yansıyan haberlerle gündeme gelen projelerdir. Bu çapta büyük ve önemli yatırımların sürdürülebilirliği ve başarısı ile kamuoyundaki algıların değişmesiyle; karayolu talebinin ücretli yollardan ücretsiz yollara yönelmesi ile sonuçlanabileceğinden bahsedilmektedir. Ancak bu tür örneklerle gerekçelendirilen bir araştırma sorusu ile şehir içi yol ve alanlarda fiyatlandırma politikalarında toplumsal kabul edilebilirliğin incelenmesi arasında uyumsuzluk ortaya çıkmaktadır. Kaldı ki Türkiye’de ücretli şehir içi yol ve alan tanımından neyin kastedildiği ve örneklemede nerelerin olduğuna dair herhangi bir tartışma yapılmamıştır. Araştırma sorusunun kavramsallaştırılmasına ilişkin olarak proje önerisinin temelinde toplumsal kabul edilebilirlik kavramı yatmaktadır. Ancak, bu kavramın ne anlama geldiği proje önerisinde tartışılmadığı gibi Konu, Kapsam ve Literatür Özeti bölümünde nasıl tanımlandığına dair tartışma da ortaya konmamıştır. Dolayısıyla, tanımlanmamış bir kavram üzerine inşa edilmiş olan proje önerisi, özgün değer açısından oldukça sınırlı kalmaktadır. Bunların yanı sıra, temel çıkış noktası toplumsal kabul edilebilirliği ve belirleyicilerini analiz etmek olan proje önerisinde, toplumsal kabul edilebilirliğin nasıl ölçüleceği; yani nasıl bir sayısallaştırma yapılacağı açıklanmamıştır.  Bu temel eksikliklere ek olarak, Türkiye’de ücretli karayollarının oranının öneride belirtildiği gibi zaten çok düşük bir düzeyde olmasıyla birlikte; ücretli şehir içi yol ve alanların oranının hangi düzeyde olduğuna ilişkin bir tespit yapılmaması, projenin uygulanabilirliğine dair şüpheyi de beraberinde getirmektedir. Daha spesifik olarak, proje önerisinde seçilen şehirlerde ücretli şehir içi karayollarının olup olmadığı belirsizliği projenin uygulanabilirliği şüphesini daha da güçlendirmektedir. Bunlara ilaveten, revize edilen proje önerisinde, önceki panel raporunda yöneltilen eleştirilerin kısmi olarak dikkate alınmış olduğu görülmektedir. Örneğin, önceki panel raporunda ankete ilişkin eleştiriler ortaya konmuştur; ancak, benzer eksiklikler revize öneride halen bulunmaktadır. Son olarak, ülkemizin beş büyük ili araştırma konusu olmasına rağmen söz konusu illerin şehir merkezlerindeki uygulamaların öneride açık olarak belirtilmemesi nedeniyle anket çalışmasıyla neyin ölçüleceği tam olarak anlaşılamamaktadır. "	1,60
"Önerilen projenin, çekirge istilaları türünden doğa felaketlerinin Osmanlı ekonomisine ve dolayısıyla sosyal ve siyasal yapısı üzerindeki etkilerinin anlaşılması bakımından özgün değeri vardır. Siyasal ve toplumsal hadiselerin görünüşteki nedenlerinin arkasında daha derinden etkisini gösteren yapısal etmenlerin tahlil edilmesi çerçevesinde önerilen proje değerlidir.     Ancak önerinin özgün değeri konusunda ikna edici argümanlar ortaya konmamıştır. Önerinin özgün değerinin tartışılmasına ayrılmış bölümde muhtelif alanlara katkıda bulunulacağı belirtilmekle birlikte öneri ile elde edilecek bulguların konuyla ilgili mevcut literatürdeki bulgulardan ne şekilde ayrışacağı, bir problematik etrafında netleştirilmemiştir. Dolayısıyla önerinin analiz tarafı zayıf betimleyici bir çalışma ortaya çıkarma potansiyeline sahip olacağı değerlendirilmektedir. Literatür değerlendirmesinde yer verilen Sevilay Özer, ""Anadolu'da Görülen Çekirge İstilaları ve Halk Üzerindeki Etkisi (1914-1945); Ali Rıza Gönüllü, “Konya Vilayeti’nde Meydana Gelen Çekirge İstilaları (1866-1917)” ve Ertan Gökmen, “Batı Anadolu’da Çekirge Felaketi (1850-1915)” vs. çalışmaların coğrafi bölge, kapsadığı dönem ve kaynak kullanımı açısından sunulan öneriden farklılaştığı belirtilmekle birlikte bu çalışmalarda elde edilen bulgular eleştiriye tabi tutulup, yeni çalışmanın hangi eksiklikleri gidereceği ortaya konulmamıştır. Gerek coğrafi bölge ve gerekse dönem itibarıyla sunulan proje ile birçok noktada kesişen bu çalışmalardan elde edilen bulguların değerlendirme ve eleştiriye tabii tutulmaması, farklı kaynak kullanımı ve daha kapsamlı coğrafi alan ve döneme odaklanarak aynı bulgulara ulaşacak bir çalışma öngörüldüğü kanaatini uyandırmıştır.Öneride belirtilen model olma hedefi çalışmanın muhtemel çıktıları dikkate alındığında gerçekçi bulunmamıştır. Öncelikle öneride araştırılması öngörülen dönemin sınırlandırılmasında, çalışmanın konusu itibarıyla oldukça yapay bir şekilde siyasi tarihe dair vakalar esas alınmıştır. Afet merkezli ya da zirai yaklaşım tabanlı bir dönemleştirmenin niçin yapılmadığı anlaşılamamıştır. Sunulan bilgiler ışığında önemli bir eksiklik de şehir isimleri sayılmış olsa da Anadolu vilayetleri ifadesinin somut olarak hangi vilayetleri kapsadığının belirtilmemiş olmasıdır. "	3,00
"Proje önerisinde de belirtildiği üzere Osmanlı vakıfları üzerine çok sayıda çalışma yapılmıştır. Ancak önerilen çalışma ile öneride ifade edilen bazı hususların (vakıfların ömürleri, para vakıflarının gayrimenkule dönüştürülmesi, ekonomide hem genişleme hem de daralmanın olduğu bir dönemin ele alınması vb.) toplu olarak bir bütün halinde ele alınmasının hedeflenmesinin elde edilecek sonuçlar bakımından önemli olduğu değerlendirilmiştir. Para vakıflarının çalışma usulleri, gelirlerini nasıl kullandıkları, bu gelirlerin gayrimenkul gelirleriyle kıyaslanması sonucu elde edilecek verilerin de vakıf araştırmalarına katkı yapma ihtimali yüksektir.Söz konusu incelemenin yaklaşık 100 vakfı kapsaması; süre olarak bir asırlık dönemi ihtiva etmesi; bu dönem içinde iktisadi, siyasi, sosyal ve askeri birçok farklı olayın yaşanmış olması nedenleriyle sonuçların daha güvenilir bir değerlendirmeye tabi tutulmasını mümkün kılacağı beklenmelidir. "	4,60
Proje ile Osmanlı şehirlerinin kapsamlı olarak mukayeseli bir şekilde incelenme potansiyeli bulunduğu değerlendirilmiştir. Kısa bir zaman dilimi içinde (1520-1540) Osmanlı coğrafyasının önemli bir bölümündeki şehirlerin çeşitli yönlerinin ortaya çıkarılması, benzer ve farklı şehir tiplerinin tespit edilmesini sağlayabilecektir. Bu bilgilerle dünya şehirleri ile Osmanlı şehirlerinin çeşitli açılardan karşılaştırılması mümkündür. Verilerden yola çıkarak yeni şehir tanımlamaları veya mevcut tanımlarda düzeltmeler yapılabilir. Osmanlı şehrinin sosyal-mekânsal benzerlikleri ve kendine özgü yönlerinin ortaya konması, veriler üzerinden bilgi teknolojilerini de kullanarak özgün bir katkı sunabilir. Ancak, yürütücünün daha önceki TÜBİTAK projesi bu öneriyle karşılaştırıldığında (zaman aralığı geniş ve daha az sayıda kenti içerse de) önerinin özgünlüğünün nispeten azaldığı değerlendirilmiştir. 	4,40
Önerilen çalışmanın özgün değerindeki en büyük problem, öneride bahsedilen imge çalışmalarının mahiyetinin anlaşılamamış olmasıdır. Sosyal ve beşeri bilimlerde imgelerin sorunsallaştırılması imgelenen nesnenin/fenomenin kendisiyle ilgili değil, bizatihi imgenin içerisinde yaratıldığı zihin dünyasına eleştirel bir bakışla ilgilidir. Önerilen projede kadının Osmanlı-Türk toplumundaki sosyal, ekonomik hukuki vs. konumundan ziyade Batıdaki zihinsel ve entelektüel dönüşümlere ve bunların bu imgeleme sürecine etkileri bağlamına yerleştirilmemesi bir eksiklik olarak not edilmiştir. Çalışmanın kapsayacağı dönemin sınırları belirlenirken Türk kadın haklarıyla ilgili Türkiye’deki gelişmelerden ziyade Batı’daki zihinsel ve kültürel değişim ve dönüşümleri dikkate alan bir dönemleştirme yapılması imge çalışmalarının temel mantığının icabıdır. Ancak öneride vurgu Türkiye’deki kadının sosyal, ekonomik ve hukuki statüsünde meydana gelen gelişmeler üzerinedir. Çalışma sonucunda elde edilecek bulgularla mevcut literatürden farklı nasıl bir özgün katkı sunulacağı belirtilmediğinden çalışmanın özgün değeri düşük bulunmuştur.  	1,75
"Önerilen çalışmanın özgün değeri bulunmaktadır. Birinci Dünya Savaşı'nın en önemli cephelerinden biri olan Kanal/Filistin cephesindeki Osmanlı hezimeti genel olarak Osmanlı Devleti'nin savaşı kaybetmesine ve imparatorluğun dağılmasına neden olmuştur. Bu bağlamda NILI örgütünün İngiliz tarafına sağladığı istihbaratın rolü ve NILI'nin Osmanlı coğrafyasındaki örgütlenmesini kavramak son derece önemlidir.Öte yandan önerideki beklentilerde fazla ileriye gidilmemesinde fayda vardır. Balfour Deklarasyonu’nun arka planında NILI örgütünün rolü olduğu adeta ima ediliyor (7.sayfa). Bu bir hipotez olabilir, ama bu hipotezin ispatlanması gerekir. Ortadoğu’da meçhul bir gizli örgütün İngiliz dış siyasetini yönlendirebilmesi öyle kolay olmasa gerekir; NILI örgütünün önemini gereğinden fazla abartmak anlamına gelir. Osmanlı’nın son yıllarındaki bütün gelişmeleri örgütle bir şekilde ilişkilendirmek eğilimi henüz çıktıları oluşmamış bir çalışma için sorunlu bulunmuştur. Diğer taraftan konuyla doğrudan ilişkili bazı askeri temel kaynaklar literatürde yer almamıştır. Gooch-Temperley British Documents on the Origins of the War ve Talha Çiçek’in “Cemal Paşa Suriyesi” gibi çalışmalar. "	3,60
CHP ve DP dönemlerindeki Rize’nin sosyal, ekonomik ve siyasal durumunu karşılaştırmayı hedefleyen öneri, şimdiye kadar çalışılmamış bir konuyu ele almış olması dolayısıyla temelde özgün değere sahiptir. Önerinin net bir araştırma sorusunun olduğu ve inceleyeceği dönemi projenin konusuyla tutarlı bir şekilde sınırlandırdığı söylenebilir. Ancak araştırma sorusunun daha geniş bir bağlama yerleştirilememiş olması, önerilen çalışmanın en temel sorunudur. Diğer taraftan farklı bir ille karşılaştırmanın yapılmayacak olması çalışmanın özgün değerini azaltmaktadır. Bu çerçevede Rize ile farklı bir ilin karşılaştırılması doğru bir tercih olabilir. Öneride Rize’nin neden seçildiği sorusu açık bir şekilde ortaya konulmamıştır. Rize'nin döneme mahsus bir özelliğinden mi yoksa Demokrat Parti'nin taşra uygulamalarında şehrin özel bir yere sahip olduğundan mı olduğu tatmin edici bir şekilde cevaplanmamıştır. Demokrat Parti dönemi Rize’sini ele almayı hedefleyen bu öneride Demokrat Parti politikalarını inceleyen temel eserler dikkate alınmamıştır. Bu tür literatürün listeye eklenmesi çalışmanın bağlamını zenginleştirecek ve özgünlüğünü kuvvetlendirecektir. 	3,00
"Proje önerisinin herhangi bariz bir araştırma sorusu bulunmamaktadır. Dijital bölünme çalışmaları erişim uçurumu, beceri uçurumu, kullanım uçurumu ve etki araştırmaları olmak üzere kabaca 4 kategoride tasnif edilebilecek ve her bir kategorinin de kendi içinde alt araştırma alanları olan çok geniş bir araştırma alanına işaret etmektedir. Bu nedenle Türkiye'nin dijital bölünme profilini ortaya koymak"" amacı kapsamı ve sınırlılıkları olmayan, tek bir proje kapsamında araştırılması mümkün olmayacak kadar geniş bir amaçtır.Çalışmanın literatür özetinde, BİT kullanım yeterlilikleri konusunda toplumsal özellikleri içine alan ulusal düzeyde bir araştırmaya rastlanılmadığı belirtilmektedir. Literatür özetinde belirtildiği üzere dijital bölünme ile ilgili Türkiye'de çoğunluğu öğrenciler ile ilgili olmakla birlikte çok sayıda çalışma bulunmaktadır. Çalışma Türkiye’nin dijital bölünme profilini ortaya koyacağını belirtmektedir. Proje önerisinin literatür özeti kısmında da yer verildiği üzere TÜİK 2004 yılından itibaren her yıl düzenli olarak Hanehalkı Bilişim Teknolojileri Kullanım Araştırması yapmaktadır. Bu araştırmada TÜİK hem erişim hem de kullanım uçurumu bakmakta ve araştırmada kullanılması planlanan anket aracılığıyla toplanacak olandan çok daha geniş bir veriyi zaten toplamaktadır. TÜİK beceri ölçümü yapmamaktadır. Bu anlamda Türkiye’de beceri uçurumuna ilişkin hemen hiç veri bulunmamaktadır. Bu anlamda literatürde önemli bir boşluk mevcuttur. Ancak daha önce de belirtildiği gibi bu araştırmanın yeterliliklere ilişkin kullandığı yöntem güncel uluslararası literatürün kabul ettiği beceri ölçüm yöntemlerini kullanmamaktadır. Bu nedenle de öneri bu boşluğu dolduracak nitelikte bulunmamıştır. Önerilen çalışmanın akademik olarak alana ne gibi yenilikler getirdiği de açıkça belirtilmemiştir, diğer çalışmalar ile tek farkı BİT kullanma yeteneğinin ölçülecek olması olarak belirtilmiştir. Diğer yandan literatür daha detaylı tarandığında başta Van Deursen, Van Dijk, Hargittai gibi isimler olmak üzere beceri üzerine çok sayıda araştırmanın yapılmış olduğu görülecektir. Dijital bölünme çalışmalarında, beceri uçurumu araştırması en zor alanlardan biridir çünkü beceriyi gerçek anlamda ölçmek emek yoğun ve maliyetli araştırmaları gerektirir. Bu nedenle beceri araştırmalarına uluslararası düzeyde daha çok ihtiyaç duyulduğu açıktır. Ancak proje önerisinin, bu haliyle, yeterlilik saptamaya yönelik bir niteliğinin olmadığı anlaşılmaktadır. Çalışmanın özgün değer kısmında dijital bölünme bağlamında en çok dikkate alınan ayrımlardan birinin dijital yerli ve dijital göçmen arasında yapılan ayrım olduğu belirtilmiştir. Proje önerisinde yaşın önemli olduğu ancak tek başına yeterli olamayacağı vurgulanmış, başka parametrelere de bakılması gerektiği belirtilmiştir. Bu dikotomik yaklaşıma getirilen eleştiri haklıdır ancak özgün değildir. Çünkü dijital bölünme literatürüne bakıldığında, bu tür dikotomik yaklaşımların çok uzun yıllardır eleştirildiği ve terk edildiği, yeni nesil araştırmaların çok daha nüanslı yaklaşımlar ortaya koydukları görülecektir.  Araştırma önerisinin Türkiye’yi temsil edecek nitelikte veri üretme iddiası bulunmaktadır. Bununla birlikte örneklem tespit yöntemi bu temsilin sağlanmasına imkân vermemektedir. 7 coğrafi bölgeden kura yöntemiyle birer ilin, bu illere bağlı birer ilçenin ve bu ilçelere bağlı ikişer köyün seçileceği ve verilerin buralardan toplanacağı belirtilmiştir. Bu türden ülkeyi temsil eden araştırmalar, artık çoğunlukla 7 bölge sınırlamasından ziyade bölgelerin sahip oldukları benzer niteliklere göre oluşturulan istatistiki bölge birimlerine göre yapılan ayrımı kullanmaktadır.Özgün değer üretimi açısından projenin somut çıktısı sadece bir web sitesidir. Ancak bu hazırlanacak web sitesinin neden ve hangi tür öğretmen adaylarının görüşleri ile değerlendirip geliştirileceği ve bunun özgün katkısının ne olduğu açıkça ortaya konmamıştır. Ayrıca anlaşıldığı kadarıyla veri toplama ve verilerin sunulacağı web sitesi oluşturmak, araştırmanın ana amacı olarak gözükmektedir. Bu haliyle önerinin 1001-Araştırma Projeleri programına uygunluğu da şüpheli hale gelmektedir. Öneride ilçe nüfus bilgileri ile ilgili olarak resmi kaynaklar veya TÜİK yerine 'www.nufusu.com' ve 'wikipedia' kaynaklarının kullanılması akademik açıdan sorunludur. Projede önerilen yöntem(ler)le ilerleme kaydedilememesi durumunda uygulanacak alternatif yöntemler (B planı) projede öngörülen amaçlara ve hedeflere ulaşmak için uygun bulunmamıştır. Veri toplaması için anlaşılan firmanın başarısız olmasından ne kastedildiği açık değildir, bu durumda belirlenen B planı da uygun değildir.  "	1,60
"Projenin temel amacı senaryo tabanlı oyunlaştırılmış bir kod yazım platformunun geliştirilmesi ve değerlendirilmesi olarak görülmektedir. Bu amaç doğrultusunda, bir sistem geliştirilmesi, öğrenci tutum, performans ve akademik başarısına etkilerinin incelenmesi, kullanım özelliklerine ilişkin, öğretmen ve öğrenci görüşlerinin alınması planlanmıştır. Geliştirilecek ortamın özellikleri dikkate alındığında, diğer platformlardan farklılaşan yönü olarak zeki dönüt sisteminin ön plana çıkarıldığı görülmektedir. Fakat aşağıda belirtilen hususlar nedeniyle projenin özgün değeriyle ilgili sorunlar bulunmaktadır: Literatür özeti kısmında halihazırda çocuklara programlamayı öğretmede kullanılan bir dizi araç/yazılımın özellikleri belirtilmiş ve bunlara dair sınırlı da olsa araştırma sonuçlarından bahsedilmiştir. Ayrıca varolan sistemlerin sınırlılıkları ortaya konularak tasarlanması planlanan sistemin bunlara nasıl cevap olacağı açıklanmıştır. Bu noktada zeki dönüt desteğinin yazılıma önemli bir pedagojik üstünlük sağlayacağı ifade edilmiştir. Ancak, alışılagelmiş “zeki” kavramı deneyimlere bağlı yönlendirmeleri içerdiğinden dolayı belirli bir veri kümesinin sisteme yüklenmiş olmasını gerektirmektedir. Proje önerisi içerisinde böyle bir zeki sistem ya da algoritması sunulmamıştır. Ayrıca, sistemin neden sadece geribildirim sunarken “zeki” davranacağı ya da neden bütünüyle zeki bir sistem olarak düşünülmediği (örn. öğrenen tercihlerine göre belirli içerik ve alıştırmaları sunan bir sistem) açık değildir. Oysa proje önerisi başlığı bütün sistemin zeki olarak tasarlanacağı izlenimini vermektedir. Var olan platformların dönüt sistemlerine ilişkin değerlendirmelerde, ""kullanıcıyı olumsuz etkileyeceği ve programlama/kodlama mantığını öğrenme konusunda cesaretinin kırılacağını tahmin etmek zor değildir."", ""Bu tür geri bildirimlerin de acemi kullanıcının hatasını tam olarak tespit edebilmesi için yeterli olamayacağı bir gerçektir"", ""geri bildirim özellikleri düşünüldüğünde, acemi kullanıcıların bu ortamlar içerisinde içinden çıkılamaz durumlarda kalmalarının yüksek olasılıkta olduğu görülmektedir. "", ""Özellikle de küçük yaştaki kullanıcılar için bu olasılığın çok yüksek olacağı aşikârdır. ""  şeklinde olasılıklara dayalı ifadelerin kullanılması ve var olan dönüt altyapılarının verimsizliğini ortaya koyan bulgulara yer verilmemesi dikkat çekmektedir. Esasen, var olan blok temelli kod geliştirme platformlarında kod analizlerine dayanan uzman sistemler dönüt amaçlı kullanılmaktadır.Ortaokul düzeyinde blok temelli programlama ortamlarının kısıtlılığından yola çıkarak metin temelli bir ortam geliştirileceği belirtilmekte, ancak ilgili yaş grubunun metin temelli kod blokları yazım sürecinde karşılaşacakları problemler, ortaokul düzeyinde 2017 yılından itibaren uygulanmaya başlanılan yeni müfredat çalışmaları kapsamında 5. ve 6. sınıflarda blok temelli ortamların kullanılması ve metin temelli programlamaya lise düzeyinde geçildiği gözden kaçmaktadır.Var olan oyun temelli blok programlama ortamlarında, senaryolar değiştirilebilmektedir. Önerilen çalışmada, eğlenceli olacağı ifade edilebilecek bir senaryonun tüm öğrencilerde aynı yapıda kurgulanması ve statik olması sistemin olumsuz yönü olarak dikkat çekmektedir. Geliştirilecek sistemde görev tabanlı etkinlikler ve oyunlaştırma ögelerinin kullanılacağı önerilmektedir. Bu tasarım yaklaşımları sayesinde, otantik görevler yoluyla gerçekçi ortamlar sunma, öğrenci motivasyonunu ve performansı artırma amaçlanmaktadır. Oyun tabanlı öğrenmenin ve son zamanlarda popüler hale gelen oyunlaştırmanın özellikle motivasyon ve ilgiyi artırdığını ortaya koyan araştırmalar vardır. Ancak ne bu araştırma sonuçlarından ne de programlama öğretiminde bu yaklaşımların etkililiğine dair kanıtlardan (varsa) söz edilmemiş, bu nedenle tasarımın görev tabanlı ve oyunlaştırma temelli yapılmasına ilişkin gerekçeler yeterince sunulmamıştır. Üstelik oyunlaştırmanın süreçte tam olarak nasıl kullanılacağı, hangi oyunlaştırma dinamiklerinden söz edildiği belirsizdir. Proje önerisi başlığı ve anahtar kelimelerinde verilen “oyun temelli öğrenme” kavramı ile metin içerisinde geçen “oyunlaştırma” kavramının birbirlerinin yerine kullanıldığı görülmüştür. Oyunlaştırma, oyun olmayan bir duruma oyun mekaniği kazandırarak eğlence, motivasyon ve devamlılığı sağlayacak unsurlar katma düşüncesidir. Oyun temelli öğrenmede söz konusu olan, oyunlaştırmadan farklı olarak, öğrenim deneyimini geliştirmek amacıyla oyunlardan yararlanmaktır. Proje önerisinde yer alan, oyun tabanlı sistem - oyunlaştırma yaklaşımının hangisinin kullanılacağı açıklıkla belirtilmemiştir. Bu bağlamda proje önerisinde kavram kargaşası yaşanmaktadır. Bununla birlikte, önceki panel raporunda özgünlük kapsamında verilen dönütlere yönelik yeterli iyileştirmelerin yapılmadığı görülmüştür.  Genel olarak değerlendirildiğinde,  çalışmanın, öneride sunulan özgün nitelikleri karşılama konusunda yetersizlikleri olduğu ifade edilebilir."	1,80
Türkiye'de temel eğitim düzeyindeki çocuk ve ergenlerin dijital yeterliklerini uluslararası kabul gören bir çerçevede ölçen araçların eksikliğini ilgili literatüre dayalı olarak ortaya koyması ve bu eksikliği giderek öz değerlendirmeye ve doğrudan ölçmeye dayalı bir ölçme sistemi geliştirilmesi ile sistemli bir çözüm önerisi sunması proje önerisinin özgün değerine katkı sağlamaktadır. Temel fikri itibariyle proje önerisinin mevcut sorunların çözümü için yenilikçi yönler içeren bir bakış açısı içerdiği söylenebilir.  Ancak, metnin bütününde kullanılan kavramlar ile yapılan açıklamalar ilişkilendirme açısından okuyan için kafa karıştırıcıdır. Örneğin “dijital yeterlik rehberlik eğitim sistemi” kavramı ile ilgili açıklamalar okunduğunda bir yazılım geliştirme sürecinden bahsedildiği izlenimi edinilmektedir. Benzer şekilde rehberlik sisteminden neyin kastedildiği tam olarak anlaşılamamaktadır. Ayrıca literatür çalışmaları AB ile sınırlı tutulmuş, Türkiye ve diğer ülkelerin uygulamaları ile bağlantılar kurulmamıştır. Bu konuda uluslararası kuruluşların hazırlamış olduğu yeterliklerden farklı olarak kültürel ya da sosyal açıdan nelerin farklı olabileceği konusunda yenilikçi bir yaklaşıma rastlanmamıştır. Bu durum proje önerisinin özgün değerini sınırlandırmaktadır.	3,20
"Önerilen proje, kontrollü deney çalışmaları ile sıralı önyargının mevcudiyetinin nasıl ölçümlenebileceğinin ve nasıl giderilebileceğinin gösterilmesini planlamaktadır. Önceden yapılmış olan öncül bir çalışmanın sonuçlarının genişletilmesi temelinde tavsiye sistemlerindeki önyargıların eliminasyonu için yöntemler önerilmesini hedeflemektedir. Kullanıcı yorumlarının hizmet alımına etkisi gibi güncel bir konuda önerilmiş olan bu proje sonunda, belirli ürünlerin ve hizmetin satışı ile ilgili kullanıcı yorumlarının önyargıdan arındırılmış halde tasarlanması ve manipulasyonlardan uzak hale getirilmesi hedeflenmektedir. Bu özellikler önerinin özgün değeri olarak belirtilmiştir. Ancak, öneride vurgulanan bu özellikler proje önerisinde literatür temelli ve birbirleriyle bağlantılı bir şekilde sunulmamış, öneri konusunda daha önce çok az çalışma yapıldığı belirtildiği halde önerilen çalışmanın bu çalışmalardan tam olarak nasıl ayrıştığı ve bahsedilen ‘önceden yapılmış çalışma ile nasıl bağlantılı olacağı’ açık bir şekilde belirtilmemiştir. Öneride çeşitli temel kuramlardan ve bu çalışmanın da bu kuramlar temelinde şekilleneceğinden bahsedildiği halde bu şekillenmenin nasıl olacağı, dolayısıyla çalışmanın nasıl özgün bir değere sahip olduğu açık bir şekilde ifade edilmemiştir. Örneğin, sık sık önyargının mevcudiyetini tespit etmek için yapılan Eryarsoy ve Piramuthu (2014) çalışmasına atıfta bulunulmakta, ancak bu çalışmanın sonuçları ile önerilen proje arasındaki bağlantı kurulmamaktadır. Bu durum da yöntemin anlaşılmasını güçleştirmektedir. Ayrıca, projenin temel değişkeni olan Festinger'in bilişsel uyuşmazlık kuramı hakkında çok sınırlı bilginin aktarıldığı, sıralı önyargı ile bağlantısının açık bir biçimde ifade edilmediği görülmektedir. Buna ek olarak, çalışmanın amacı ""çevrimiçi yorum sistemine giren yorumcunun yorum yapmadan önce maruz kaldığı önceki yorumlar ve puanları ile kendi risk toleransının etkisinde kalan sıralı önyargının ölçümlenmesi"" şeklinde bildirilmektedir. Burada sözü edilen ""kendi risk toleransı"" kavramı anlaşılamamaktadır. Bu kavramı proje önerisinin hiçbir yerinde açıklanmamaktadır.Özetle önerilen çalışmanın, literatürde bilim ve teknoloji alanındaki ne tür eksiklikler için ne tür öneriler ve çözüm yöntemleri sunduğu açık değildir. Ayrıca çalışmanın metodolojik, kavramsal ve kuramsal olarak özgün katkılarının açıkça ortaya konulmadığı düşünülmüştür."	2,25
"Proje önerisi, İstanbul'daki sanayi faaliyetlerinin mekânsal yapısı ve dinamiklerinin belirlenmesi amacıyla; hava fotoğrafları, uydu görüntüleri, ortofoto görüntüleri, İstanbul yapı envanteri ve İSO sanayi işletmeleri veri tabanı bilgilerini birlikte ve birbirlerini destekler şekilde değerlendirecek ve kullanacak olup, oluşturulacak bütünleşik veri setlerini İstanbul'un sanayi alanlarının zamana ve mekana bağlı değişimini tanımlamak amacıyla yorumlayacaktır.  Bu zamana kadar görece az kişi tarafından (ör. Erol Tümertekin, Murat Güvenç) kapsamlı bir şekilde incelenmiş bu konuda sürekliliği tesis etmesi, öte yandan sanayinin mekândaki davranışları sonrasındaki kentsel gelişmelere dikkat çekmesi açılarından özgün değer taşımaktadır. Bu kapsamda farklı veri tabanlarının ilişkilendirilmesi ile yapılacak yorumlama ve değerlendirmenin hem mevcut durumun tespiti, hem değişim sürecinin algılanması hem de geleceğe yönelik öngörünün oluşturulması ile kent planlama alanında özgün katkı sağlayacağı düşünülmektedir.  Ancak proje önerisinin, her ne kadar sanayinin literatürdeki değişim süreçlerini ve İstanbul'daki izdüşümlerini özetlemiş ve tüm il bazında bir çalışmayı önermiş olsa da, konuyu kavramsal ve/veya yöntemsel olarak yeterince yenilikçi bir bakış açısıyla ele alamadığı görülmektedir."	3,80
"Önerilen proje elektrik tasarrufu konusunda en uygun geribildirim teknolojilerinin geliştirilmesine yönelik olarak planlanmıştır. Projede elektrik tüketimiyle ilgili doğrudan geribildirim teknolojisinin yanı sıra, belirlenen tüketim değerlerinin aşıldığı durumlar için görsel ya da işitsel uyarılarla geribildirimin etkinliği gözlemlenecektir. Proje önerisinde konu ile ilgili önceki çalışmaların bulguları ve önerilen çalışmanın planlanma sebebi açıklanmıştır. Bu çalışmalar arasından sınırlı sayıdakilerin, elektrik tasarrufu oranlarını vermekle birlikte tasarrufun nasıl sağlandığı, insanların davranışların nasıl değiştiği ve bunu sağlayan psikolojik ve bilişsel mekanizmalarla ilgili arka plan çalışmaları olduğu vurgulanmıştır. Önerilen projede izleme sürecinde bu mekanizmaları aydınlatmaya yönelik bilgi toplayarak literatürdeki bu eksikliği de gidermeye yönelik çalışmalar içerileceği de belirtilmiştir. Bu özellikler çalışmanın özgün değeri olarak vurgulanmıştır; ancak, bu eksikliğin nasıl giderileceği ile ilgili açıklayıcı bilgi sunulmamıştır. Bahsedilen psikoloji literatüründeki hangi yöntem veya mekanizmalarının ne şekilde araştırılmasının projenin özgün değerine katkıda bulunacağı açık bir şekilde belirtilmemiştir. Ek olarak, önerilen projenin önceden yapılmış benzer çalışmalardan ne ölçüde ayrıştığı anlaşılamamıştır. Tüm bu hususlar proje önerisinin özgün değerini zayıflatmaktadır."	2,25
"""Şiddet ve Doktor Hasta Etkileşiminin Bağlamsal Analizi: Fiziksel Muayene Fenomeni"" başlıklı proje önerisi son yıllarda kamuoyunun gündemini meşgul eden önemli bir sosyal problemi odağına almaktadır. Şiddet, doktor-hasta etkileşimi ve fiziksel muayene fenomeni gibi kavramların her biri tek başına içerik olarak araştırılmaya değerdir. Ancak, araştırmanın sorunsalına, amaç ve hedeflerine ilişkin geniş yelpaze araştırma odağının anlaşılmasını güçleştirmektedir. Proje önerisinde şiddet kavramı çok genel olarak algılanmakta, yalnızca doktor ile sınırlandırılmakta, diğer sağlık çalışanlarına yönelik şiddet ele alınmamaktadır. Proje önerisinde şiddet olgusunun doktor-hasta etkileşimi kapsamında değerlendirileceği bunun da fiziksel muayene sırasındaki etkileşime odaklanacağı belirtilmektedir.Sağlık alanında çalışanlara yönelik şiddet proje önerisinde belirtildiği gibi yalnızca fiziksel muayene sırasındaki doktor-hasta etkileşimine odaklanamayacak kadar geniş bir olgudur. Hastanın bireysel özellikleri ile doktora ait farklı değişkenler gibi mikro belirleyicilerin yanı sıra makro düzeydeki sağlık hizmetleri ve sistemi ile ilişkili olduğu yapılan araştırmalarda ortaya konulmaktadır. Bu nedenle şiddetin sağlık çalışanlarına yönelik şiddetin yalnızca fiziksel muayene sırasındaki doktor-hasta etkileşimi ile incelemesi ve bu bakış açısı ile makro sistem için genellenebilecek çözüm önerilerine ulaşılması mümkün görünmemektedir.Proje önerisinde amaç ve hedefler kısmında “hem şiddet hem de fiziksel muayene olguları üzerinde içinde bulunulan ulusal bağlam etkisini incelemek ve bu etkinin boyutlarını ortaya koymak” gibi bir hedef belirlenmiştir. Hedef olarak belirlenen “Ulusal bağlam” kavramının içeriği açıklanmamıştır. 60 doktor ve 120 hasta ile yapılması planlanan mülakatlardan nasıl bir ulusal bağlam elde edileceği soru işareti olarak görünmektedir. Bağlam kavramının cümlenin bazen öznesi, bazen nesnesi olarak anlamını aşan bir şekilde kullanıldığı dikkati çekmektedir.Çalışmanın teorik kısmının kapsamında belirtilen üçüncü kısımda belirtilen birincil ve ikincil kurumlarla ilgili hedefin araştırma bulguları ile elde edilmeyeceği, yalnızca literatür taraması ile teorik olarak oluşturulacağı belirtilmektedir; bunun nedeni anlaşılamamaktadır.Araştırmanın sorunsalında ifade edilen “gerçekleşen şiddet eyleminin ardında fiziksel muayene esnasındaki temasın hasta ve hasta yakınlarınca yanlış ya da eksik bulunulması sağlık çalışanına şiddet göstermelerine neden olmaktadır.” iddiası ikna edici bir şekilde ortaya konulmamıştır. Bu proje önerisinde bildirilen fiziksel muayeneye hasta ve hekimlerin verdikleri anlam farklılıklarının olması olağan bir durumdur ve bu farklılığın bir şiddet nedeni olarak değerlendirilmesi uygun değildir.  Bu bakış açısı,  şiddet mağdurunun yaptığı/yapmadığı bir eylemi, şiddetin nedeni olarak göstererek, sorumluluğu mağdura yükleyen bir yaklaşıma bilimsel bir haklılık oluşturma riski taşımaktadır. Bu sebeple,  fiziksel muayene ve şiddet kavramları arasındaki ilişkinin açıklanmasına yol açacağı sonuçlar itibari ile çok daha titiz yaklaşılmalıdır. Ayrıca, sağlık çalışanlarının tamamen tanı ve tedaviyi yönlendirme amacıyla yaptığı bir uygulamanın niteliğinin yan ürününü esas amaç gibi gösterip, buradaki eksikliğin şiddetin nedeni olarak açıklanması, şiddetin doğasının anlaşılmasından uzaklaştırıcı bir yaklaşım olarak değerlendirilmiştir.Yukarıda ifade edilen bütün bu hususlar proje önerisinin özgün değerini sınırlandırmaktadır."	2,50
"Önerilen projenin temel konusu, dindar toplumsal sınıfların kültürel ve sanatsal pratiklerini ve yaşam tarzlarını inceleyerek bu alanlardaki tercihlerinin/beğenilerinin toplumsal katmanların ayrışmasında belirleyici birer unsur olup olmadığını ve bu tercihlerde dinin rolünü ortaya koymaktır. Bu proje kapsamında yapılması öngörülen geniş saha çalışması ile dindarların kültürel pratiklerine yönelik elde edilecek veriler, sadece bu proje önerisinde değil daha sonra yapılacak çalışmalarda da kullanılabilecek niteliklere sahip olacaktır. Dolayısı ile çalışma bir yanıyla sosyoloji alanındaki güncel bir kuramın değerlendirmesini gerçekleştirmeyi hedeflerken diğer yandan hakkında pek fazla ampirik çalışma gerçekleştirilmemiş bir toplumsal kesim hakkında sahadan veri toplanması konusunda özgün değer potansiyeli taşımaktadır. Öte yandan, Türkiye'de dindarların kültürel pratiklerini ortaya koyan çalışmalar bulunmasına rağmen proje önerisinde literatür taraması bölümünde bunlara yeterince yer verilmemiştir; örneğin, Avcı (2014), Özbolat (2014), Bilici (2000), Akarsu (2014), Yıldız (2003) vs. Ayrıca günümüzde kapitalist ekonomik hakimiyet/yaygınlık ve kültürel etkileri, küreselleşme, tüketim toplumu, postmodernizm vb. alanlarda proje konusuyla ilişkilendirilebilecek önemli teorik ve ampirik bilimsel birikimin projenin tümü dikkate alındığında eksik kaldığını söyleyebiliriz; örneğin, Türküsev (2005), Özbudun ve Keyman (2003).Bunun yanı sıra, Bourdieucu perspektifle Türkiye'deki toplumsal sınıfların incelenmesi  konusunda da mevcut literatüre yeterince yer verilmemiştir; örneğin, Yaran (2009), Yemeniciler Keleş (2014).Proje önerisinin temel bileşenlerinden birisi olan sınıf analizinin hangi araçlarla ve ne şekilde gerçekleştirileceği belirtilmemiştir. Araştırmacının sınıflara yaklaşımının daha açık hale gelmesini sağlayacak bir literatür taraması ve kuramsal tartışmaya ihtiyaç vardır. Benzer şekilde, çalışmanın dindarlık, muhafazakarlık gibi merkezi kavramlarının içerik ve kategorik olarak analize nasıl dahil edileceği açıkça ifade edilmemiştir.Araştırmanın çerçevesinin çok geniş tutulmuş olması bir odaklanma sorununa yol açmaktadır. Araştırmada dindarların kültürel pratik ve beğenileri  incelenirken “dindar sınıfların etnografik kültür haritasının çıkarma” gibi çok geniş bir boyutu da ele almayı öngörmesi projenin yapılabilirliği/sınırlandırması konusunda belirsizliğe yol açmaktadır.Son olarak, proje önerisinde yer verilen birtakım tespitlerin veri ve literatürle desteklenmediğinden dolayı daha ziyade anektodal ve spekülatif kalmaktadır. Örneğin, “Özal ile başlayan yeni dönemde, dindar kesim kendisini kamusal, siyasal ve ekonomik alanda daha rahat temsil etme şansını elde etmiştir”, “dindar bir orta sınıfın yükselmekte olduğu düşüncesi 2000’li yıllarda akademik camiaya hâkim olmuştur”, AK parti dönemi ile birlikte dindarlar açısından ""yukarı doğru sosyal mobilite"" türü sınıfsal hareketlerin olduğu fikirleri, “kuruluşundan itibaren devletin refleksi, dindar kesimin üst sınıflara doğru hareketini engellemiştir” vb. tespitler."	2,80
Bu proje önerisinin amacı, yaratıcı drama disiplini çerçevesinde bilgi düzeyinde var olan dini referansların reel hayata nasıl yansıdığını, paralellikleri, çelişkileri ya da uyumsuzlukları ortaya koymak olarak ifade edilmiştir. Çalışmanın özgün değeri yaratıcı drama ve din eğitiminde kullanılan dünya görüşü yaklaşımlarını birleştirmesidir. Yoğunlaşılan problem dini bilgi ve değerler ile uygulama arasındaki bağlantı ya da çelişkilerdir. Konu özgün görünse de, araştırmanın deseninde, yönteminde ve bir kavramsal çerçeve oluşturulmasında kısıtlar özgün değeri sınırlandırmaktadır. Proje önerisinin hangi problemi çözeceği yeterince ifade edilmemiştir. Alanyazın araştırmanın amaçlarını ortaya çıkarıcı nitelikte olmadığı gibi araştırmanın amacı ve alt amaçları da belirgin değildir. Farklı disiplinlerden yararlanıldığı görülmekle birlikte bu farklı disiplinlerin projenin hangi boyutu ile ilgileneceği kuramsal olarak açıklanmamıştır.Proje önerisinde din eğitiminde yaratıcı dramanın kullanılacağı konusu ele alınmakla birlikte, bu eğitimin sınıflarda nasıl yapılacağını net biçimde ifade edilmemiştir. Din Eğitiminde Dünya Görüşü adlı yaklaşımdan yararlanılacağı ifade edilmekle birlikte, kavramsal çerçevenin boyutlarının araştırmaya nasıl yansıtılacağı açıklanmamıştır. Proje çıktıları itibariyle öğrencilerin din eğitimine ilişkin sahip oldukları bilişsel, duyuşsal ve davranışsal kazanımlarını günlük hayattaki çatışma durumlarında nasıl tezahür ettiğini odaklanmasına karşın öğrencilerin var olan kazanım düzeyleri ve bunun öğretim programındaki yeri konusunda yeterli bilgi ya da referans sunulmamıştır.	3,00
"Proje önerisinde ele alınan konunun kapsamı ve sınırları, projenin araştırma sorusu veya problemi açık bir şekilde ortaya konulmamış ve İlgili alandaki literatür taraması ve değerlendirilmesi yapılarak proje konusunun literatürdeki önemi, arka planı, bugün gelinen durum, yaşanan sorunlar, eksiklikler, doldurulması gereken boşluklar vb. hususlar açık ve net bir şekilde ortaya konulmamıştır.  Proje kapsamı Türkiye'deki uluslararası film festivallerini çok yönlü olarak incelemeyi amaçlamaktadır. Her ne kadar öneri metninde benzer bir çalışmanın Türkiye ve dünyada olmadığı ileri sürülmüşse de bu durum çalışmanın geniş bir kapsamı olmasından kaynaklanmaktadır. Ancak önerinin hangi kuramsal ve kavramsal tartışmalar çerçevesinde ele alınacağı yeterince açık değildir. Literatür özeti kısmında film festivalleri ve bu festivallerin etkilerine ilişkin çalışmalara ağırlıklı olarak sayıca değinilmiş (şu kapsamda 30 çalışma bulunmaktadır, 423 makale bulunmaktadır, konuyla ilgili kitaplar mevcuttur gibi) bunların yol gösterici olabilecek yayınlar olabileceği belirtilmiştir. Ancak yeterli bir literatür analizi yapılmamıştır, dolayısıyla da uluslararası literatürde var olan çalışmalar ve bu çalışmalardaki eksiklikler, doldurulması gereken boşluklar açık ve net bir şekilde ortaya konmamıştır, bu literatürün yapılacak olan çalışmayla nasıl ilişkilendirildiği yeterince değerlendirilmemiştir. Çalışmanın özgün değeri olarak, bu nitelikte bir çalışmanın daha önce Türkiye’de ve dünyada gerçekleştirilmemiş ve ihtiyaç duyulan bir çalışma olması gösterilmektedir. Ancak literatür özetinde bu savı ortaya koyacak bir tartışma sunulmamıştır. Proje yürütücüsü ve proje araştırmacılarından biri daha önce festival izleyicilerine ilişkin bir çalışma yapmış ve bunu makale olarak yayımlatmışlardır. Proje metninde de belirtildiği gibi yapılması planlanan araştırmanın izleyiciye ilişkin bölümünde de daha önce yapılan bu araştırma ile benzer bir yöntem kullanılarak çok benzer sorulara yanıt aranmıştır. Proje öneri metninde de belirtildiği gibi; öncesinde yapılan bu çalışma sadece Eskişehir kentindeki festival izleyicilerini kapsadığı için Türkiye genelindeki festival izleyicilerine genellenebilir kapsamda değildir. Ancak yine de bu çalışmanın varlığı projenin özgün değerini zayıflatmıştır. Çünkü araştırmanın izleyiciye ilişkin kısmı mevcut yayımlanmış bir çalışmanın farklı yerlerdeki tekrarı niteliğinde olacaktır. Proje konusunun uluslararası araştırmalar açısından da ilgi çekici olduğu belirtilmiştir. Ancak uluslararası literatüre hangi açıdan yapacağı katkılar nedeniyle bu ilgiyi çekeceği açık ve net olarak belirtilmemiştir.  "	2,20
"Proje, mikro düzeyde yoğun bakımda yatan hastaların yakınlarıyla hekimler arasındaki iletişimi anlama ve açıklama niyeti açısından önem arz etmektedir. Proje önerisinde konuyla ilgili literatür tartışmasının yetersiz olduğu görülmektedir. Bu konuyla ilgili literatür zengin bir birikime sahiptir. 1956 yılında Szasz ve Hollender tarafından geliştirilen modelde hekim ve hasta arasındaki ilişki; etkinlik-edilgenlik temeline dayanan ilişki, yol gösterme-işbirliği yapma temeline dayanan ilişki ve karşılıklı katılım temeline dayanan ilişki olarak üç yaklaşım ortaya konmuştur. Yine literatürde daha yaygın olarak kullanılan Elmander ve Elmander (1992) tarafından ortaya atılan modelde, hekim ve hasta arasındaki iletişim dört kategoride incelenmektedir. Bunlar paternalist model, bilgilendirici model, açıklayıcı model ve görüşmeci modeldir. Bunların dışında başka çalışmalar da mevcuttur (Örneğin; Bloom, 1963; Burgoon vd., 1994). Bu çalışmalarda hekim ile hasta arasındaki iletişim daha çok incelense de, hekim ile hasta yakınına yönelik incelemelerin de olduğu görülecektir. Öneride, literatürde yaygın bilinen ve yukarıda bir kısmı ifade edilen modellere atıf yapılmamakta ve bu modelleri aşacak veya bunlara yeni ilaveler yapacak bir perspektif sunulmamaktadır. Çalışmanın yoğun bakım hastalarının yakınları üzerinde odaklanılacak olması boşluk doldurmak açısından bir anlam ifade etse de, özellikle kanser teşhisinin hastaya açıklanması, hayati önem arz eden tedavi planlarının anlatılması, ani gelişen durumlardan dolayı acil polikliniklere başvuran hastaların ve yakınlarının durumları, ameliyata giren hastaları bekleme gibi konular düşünüldüğünde, yoğun bakımdakilere benzer duygu durumlarının sağlık hizmetlerinin diğer alanlarında da görülebilir. Bu anlamda yoğun bakım ünitelerinin diğer alanlardan farklı tarafları daha öne çıkarılmamış ve bu alanda çalışma yapılacak olmasının kuramsal gerekçelendirilmesi yapılmamıştır.Kritik durumdaki hastalarla iletişimin sağlanması açısından hasta yakınlarının devreye sokulması sağlık iletişiminin gelişmesi açısından önem taşımakla beraber proje, araştırma sonuçlarının bu alana ne şekilde katkı yapacağını ve hasta-hekim iletişimindeki hangi problemlere çözüm önerisi getirebileceğini açık ve net biçimde ortaya koymamaktadır. Proje önerisinin literatür taraması yetersizdir, araştırmanın bilimsel anlamda özgün katkısının ne olacağı net değildir. Kuramsal olarak önerilen Shannon ve Weaver modeli klasik anlamda geri bildirime odaklanır ancak geri bildirimi etkileyen faktörler üzerinde durmaz. Ayrıca yine kuramsal olarak anılan Suskunluk sarmalı modeli de baskı altında hisseden bireylerin daha çok toplumsal ve siyasal konularda görüşlerini ifade etmemeleri üzerine eğilir. Bu modelin hasta-hekim ilişkisine nasıl uygulanabileceği öneri metninden anlaşılmamaktadır. Sağlık iletişimi alanında da hasta/hasta yakını-hekim iletişimi çalışmalarından hangi yönlerle farklılaştığı ve bu çalışmalara özgün nasıl katkı sunacağı öneride yer almamaktadır. Uluslararası literatürdeki çalışmalarla proje önerisi arasındaki benzerlikler vurgulanmış ancak yapılacak çalışmanın mevcut çalışmalardan farkı yeterince net açıklanmamıştır. Türkiye’de hekim hasta etkileşimini kişilerarası iletişim bağlamında ele alan çalışma sayısındaki azlık başlı başına özgünlük için yeterli bir unsur değildir. Kaldı ki bu alandaki çalışmalar da iddia edildiği gibi az değildir. Literatür özetinde “hekimler ve hastaların yakınlarıyla olan iletişime ilişkin son yirmi yılda yapılan betimsel ve deneysel araştırmaların aydınlatıcı bazı veriler ortaya koymasına rağmen, elde edilen bilgilerin hala sınırlı kaldığını” belirten bir referans cümlesi, alanda yeni çalışmalara ihtiyaç duyulduğu savını güçlendirmek için kullanılmıştır. Ancak bu bağlamda atıf yapılan kaynağın tarihi 1995’tir. Diğer yandan 1950’lerden bu güne hasta/hasta yakını ve hekim iletişimine dair pek çok çalışma yapılmış, bu alanda zengin bir literatür birikmiştir. Alandaki güncel çalışmaların öneride değerlendirilmemiş olması çalışmanın özgün değerini zayıflatmaktadır. Ayrıca özgün değer olarak sunulan 4, 5, 6 ve 7. maddeler ise çalışmanın özgün değerinden ziyade daha çok yaygın etkisine işaret eden faktörler olarak düşünülebilir.  Araştırmanın en önemli risklerinden biri proje metninde de belirtildiği gibi yeterli sayıda hasta yakınına ve hekime ulaşamamaktır. Normal koşullar altında dahi kişileri araştırmaya katılımcı olarak dahil etmek için ikna etmenin zor bir süreç olduğu bilinmektedir. Yaşam tehlikesi bulunan bir hastanın yakınını bu sürece dahil etmenin ekstra zorluklarının olacağı beklenmektedir. Bu risk için belirlenen B planı uygun değildir. Sadece Ankara ili etrafındaki diğer il ve ilçelerden bulunacak hasta yakını ve hekimler ile eksiğin giderileceği belirtilmiş ancak detaylı bir planlama yapılmamıştır. B planının devreye sokulması durumunda hangi hastanelere gidileceği planlanmamış ve gereken izinler alınmamıştır. Başarı ölçütleri % ile ifade edilmiş ve ne ölçüde gerçekleşmesi gerektiği sorusuna %5 ile %15 arasında değerler girilmiştir. Bu başarı ölçütleri çok düşüktür. Anketlerdeki sorular araştırma sorularını cevaplayabilecek nitelikte değildir. Bir başka veri toplama aracı olarak 4 ay boyunca gözlem yapılacağı ifade edilmiş ancak bu yöntemin de detayları belirtilmemiştir. Ayrıca gözlemcinin konumu etik olarak tartışılmamış ve yasal/özel izin belgelerinde gözlem yapılmasına izin verildiğine dair bir ibare de yer almamaktadır.   "	1,00
Birbirlerinden bağımsız yapılan ulaşım ve arazi kullanım planlamalarında, iki dal arasındaki ortaklıkları, etkileşimi göz önünde bulunduracak bir modeli, simülasyon bazında ortaya koymaya yönelik bu proje, konu itibariyle özgün değer taşımaktadır. Ancak, ulaşım-arazi kullanımı etkileşiminde uyumlandırma konusu ilgili alanyazında çokça tartışılmıştır. Fazla kapsamlı ve büyük ölçekli olan bu planlama-ulaşım yaklaşımı artık uygulama aşamasında sonuçsuz veya fazla iddialı kaldığı için yeni yaklaşımlar geliştirilmeye başlanmıştır. Bu açıdan projeden elde edilecek sonuçlar ve çıktıların bilinen sonuçlardan farklılaşmama olasılığı da projenin özgün değerini azaltmaktadır. Diğer taraftan çalışma, her ne kadar kavramsal açıdan özgün bir değer taşısa da, söz konusu çalışmanın farklı iki simulasyon ortamlarında yapılsa dahi hangi farklı senaryolarda kent(ler) üzerinden modellemeleri yapacağı ve nasıl farklılaşmaların olabileceğini tartışmamaktadır.	3,20
"Proje önerisi Muğla Tarihsel Sit Alanı örneği üzerinden, kültürel koruma kararlarının, sit alanı ilan edilen kentsel dokular ve bu alanlardaki sosyo-mekansal yapı üzerindeki etkilerini ve bu etkilerin mekânı (somut kültürel miras) ve yaşamı (somut olmayan kültürel miras) yeniden şekillendirmesini inceleyerek, ilgili kanun ve yönetmeliklere dair bir eleştiri getirmeyi amaçlamaktadır.Çalışmanın literatüre kuramsal ve metodolojik katkılarının olabileceği düşünülmektedir. Ancak önerinin özgün değerini kısıtlayan bazı hususlar bulunmaktadır:Çalışmayı özgün kılan, bilim alanına getirdiği yenilik ve farklı bakış açısı proje önerisinde net olarak anlatılamamıştır.Bourdieu teorisinin ve kavramsallaştırmasının kentsel sit alanı üzerine yapılacak değerlendirmelerde kullanılabilirliğinin özgün bir katkı sağlayıp sağlamayacağı, proje önerisinde yeterince tartışılmamıştır.Muğla kentsel sit alanında kültürel koruma kararlarının neler olduğu ve bunların nasıl sorunlar yarattığı yeterince saptanmamış durumdadır. Bu durum projenin temellendiği problemi yeterince tanımlanmamış kılmaktadır.Tartışmanın kuramsal zeminini ""kültürel miras""tan ""kültürel sermaye""ye doğru genişleten yeni bir ""metodolojik araştırma seti"" ortaya konacağı belirtilmektedir. Proje kapsamında yeni bir metodolojik araştırma seti oluşturulacağı ve koruma alanı ve çeperine bu araştırmanın uygulanacağı belirtilmektedir. Ancak projenin tanıtımından da anlaşıldığı üzere iddia edilen metodolojik yeniliklerin çerçevesinin ne olacağı net değildir. "	2,25
Önerilen proje Antalya kentinin ekonomik uyum ve esneyebilme kapasitesi kavramları üzerinden kriz dönemi ve sonrası dayanıklılık biçimlerini, ekonomik sektörler ve bölgesel ölçekte incelemeyi amaçlamaktadır.Bu bağlamda çalışma küreselleşen dünya dinamikleri içinde kentlerin risklere nasıl tepkiler verdiğini ölçmek açısından önemli bir çalışmadır. Son dönemde kent planlama alanında öne çıkan direnç, dayanıklılık, değişen koşullara uyum kapasitesi, zorlukları yenme gücü ve esneyebilirlik gibi sözcüklerle tanımlanan (Eraydın, 2013) kavramdan yola çıkan proje, bu bağlamda tek sektör odaklı bir kentte ekonomik dalgalanma karşısında farklı sektörlerin verdiği tepkilerin değerlendirilmesini hedeflemektedir. Bu da proje önerisinin özgün yanını oluşturmaktadır.Ancak, öncelikle araştırmanın literatüre nasıl bir katkı koyacağı, daha önce yapılan çalışmalardan nasıl farklılaştığı yeterince ortaya konulmamıştır ve araştırmanın hedefi her ne kadar açıkça belirtilmiş olsa da araştırmada tarif edilen hipotez ve araştırma soruları yeterince net değildir. Proje önerisinin amaçları ve hedefleri incelendiğinde özellikle projenin alt hedeflerinin, projenin yaygın etkisi gibi tanımlandığı görülmektedir.  Ayrıca, proje önerisinde turizm odaklı kent kavramı vurgulanırken kentin ekonomik sektörlerinin içinde turizmin (hizmetler sektörünün) oranının ne olduğu ve diğer sektörlerin(tarım, sanayi..vb) durumunun ne olduğundan çok fazla bahsedilmemiştir.Bir başka konu, dayanıklılık (resilience), esneyebilme, uyum kavramlarının kapsamının iyi belirlenmesiyle ilgilidir. Bu kavramlar, yazına ekoloji biliminden başlayarak yaygın olarak girmiştir. Ekoloji biliminde bile farklı tanımları bulunmaktadır. Bu bağlamda proje önerisinde söz konusu kavramların hangi kapsamda ele alındığının yeterince net ortaya konulmadığı düşünülmektedir. 	3,20
Çalışmada, Türkçe anadili (D1) ve ikinci dil İngilizcede (D2) yazılı sözcük üretimi sırasında merkezi dilsel işlemleme ve çevresel motor süreçler arasındaki ilişkinin ve bu süreçleri etkileyen dillerarası ve biçimbilimsel etmenlerin incelenmesi amaçlanmaktadır. Çalışma sonucunda, iki dilli konuşurların yazılı bileşik sözcük üretiminde işlemlemeyi nasıl gerçekleştirdikleri ile bu işlemlemeyi biçimbilimsel ve diller arası etmenlerin nasıl etkilediğiyle ilgili ayrıntılı bir resme ulaşılması beklenmektedir.Dilsel planlamanın yazma eylemi başlamadan önce tamamlanıp tamamlanmadığı, birleşik sözcüklerin sıklığı, birleşik sözcüklerin bileşenlerinin sıklığı, sözcük uzunluğu, harf sıklığı, seslem ve biçimbirim uzunluğu gibi biçimbirimsel faktörlerin sözcük üretimine etkisi, merkezi dilsel işlemleme ve çevresel motor süreçler ve ilişkiler arasındaki farkların ortaya konması hedeflenmiştir. Bu alanda yapılan çalışmalara bakılırsa, Türkçenin, kıyaslamalı olarak birçok çalışmada yer aldığı görülmektedir. Türkçenin sondan eklemeli bir dil olması kıyaslamalarda seçilmesine sebep olmaktadır. Yapılan deneysel çalışmalar genelde dilin alımlama süreçleri ile ilgilidir. Dil üretimi süreçleri alanında ise daha az çalışma vardır. Birçok dil bu alanda incelenmişken Türkçe ile ilgili dil üretim süreçleri henüz incelenmemiştir. Proje, bu anlamda önemli bir boşluğu dolduracaktır.	4,60
Önerilen projede, Türkiye'deki Suriyeli sığınmacıların kalıcılıklarının test edilmesi, coğrafi dağılımlarının incelenmesi ve bu dağılım üzerindeki sosyo-ekonomik faktörlerin etkisi ile toplumsal kabul ve uyumları çerçevesinde sosyo-demografik ve sosyo-ekonomik etkilerinin araştırılması amaçlanmaktadır. Suriyeli sığınmacıların kalıcılık, toplumsal kabul ve uyum açısından incelenecek olması proje önerisinin özgün değer potansiyeline sahip olduğu şeklinde değerlendirilmiştir.  Ancak, aşağıdaki hususlar önerinin özgün değerini önemli ölçüde sınırlandırmaktadır:Proje önerisinin amaçları (hedefleri) arasındaki uyum, birbirini tamamlama ve amaçlar ile yöntemler arasındaki ilişki sistematik bir şekilde sunulmamıştır. Revize edilmiş olan proje önerisinde de araştırma soruları ve hipotezler arasındaki ilişki ve bütünlük sorunu devam etmektedir. Özellikle amaçlara ulaşmak için kurulan modellerin teorik gerekçesi açıklanmamış ve uluslararası literatür ile ilişkisi de yeterince açık bir şekilde kurulmamıştır. Diğer bir ifadeyle analizlerde önerilen yöntemlerin belirlenen amaçlara uygunluğu literatürdeki çalışmalar ile desteklenmemiştir. 	2,20
Proje önerisi, yapılacak saha çalışması sonucunda elde edilecek verilerle Türkiye'de emeklilerin tüketim yapısını emeklilikle birlikte tüketim düşüşleri yaşanması olarak adlandırılan tüketim bilmecesi olgusu çerçevesinde incelemeyi amaçlamaktadır. İlgili literatürde Türkiye için benzer bir çalışma bulunmadığından proje önerisi belirli bir özgün değere sahiptir.Öte yandan, önceki panel raporunda detaylı olarak ifade edilen literatürdeki yaş-tüketim ve gelir tüketim ilişkisini içeren güncel çalışmalar projeye eklenmiş olmasına rağmen, yapılacak çalışmanın mevcut literatürden nasıl farklılaştığı yeterince net açıklanmamıştır. Bu durum, çalışmanın özgün değerini kısıtlamaktadır.Hanehalkı reisinin ve eşinin demografik özelliklerinin emeklilerin tüketim yapısı üzerine beklenen etkisi net olarak ifade edilmediği için özgün değerine katkısı değerlendirilememektedir. 	3,40
Önerilen projede şimdi tahmin metodu ile GSYH serileri yayınlanmadan önce tahmin edilmesi amaçlanmaktadır. Proje kapsamında karma veri örnekleme modeli, dinamik faktör modeli ve köprü denklemleri olmak üzere 3 farklı tahmin metodu kullanılması, elde edilen sonuçların bootsrap metoduyla simule edilerek karşılaştırılması planlanmıştır.İlgili yazında, bu modeller kullanılarak benzer tahminler yapılmış olmasına rağmen, uygulama alanı Euro bölgesi ve ABD ile sınırlı kaldığı öneride belirtilmektedir. Bu öneri kapsamında da söz konusu yöntemlerin Türkiye’ye uygulanacak olması ve sonuçları açısından birbirleriyle karşılaştırılacak olması, projenin gerek uygulama alanı gerekse metodolojik açıdan özgün değerini oluşturacağı öne sürülmektedir. Ancak, proje yürütücüsünün de içinde yazar olarak yer aldığı ve proje önerisiyle aynı başlığı taşıyan uluslararası bir yayın bulunmaktadır (Nowcasting Turkish GDP and News Decomposition, International Journal of Forecasting, 2016). Proje önerisinde, yayınlanmış olan bu makalede neler yapıldığı, proje önerisinin bu makaleden hangi açılardan farklılık ya da farklılıklar içereceği, dolayısıyla literatürdeki boşluğu tam olarak nasıl dolduracağı tartışılmadığı için proje önerisinin özgün değeri yetersiz kalmaktadır. Ayrıca proje önerisinin amaç ve hedeflerinden biri şimdi tahmin yoğunluklarını yenileyen ve bunu bir web sitesi üzerinden yayınlayan bir yazılım geliştirmektir. Yine yürütücünün içinde yer aldığı bir ekibin simditahmin.com web sitesi üzerinden Türkiye GSYH’nın zaten şimdi tahminlerinin yayınlandığı bir web sitesinin var olması ve öneride bu web sitesine herhangi bir atıf yapılmadan yeni bir web sitesinin yapılmasının hedeflenmesi özgün değeri oldukça sınırlamaktadır. Bunlara ilaveten öneride “Yoğunluk şimdi tahminleri (density nowcasts) alanında ABD ve Euro bölgesi dışında bir çalışma yapılmamıştır. Bu çalışma bu alanda ABD ve Euro bölgesi dışında yapılmış ilk çalışma olacaktır. Bu çalışma ile diğer gelişmekte ülkeler içinde yapılacak çalışmaların da önü açılması sağlanacaktır.” denilmektedir. Ancak yürütücünün Modugno ve Yazgan’la 2016 yılında yayınlanmış olan makalesinde yazdığı gibi Türkiye için iki tane çalışmanın literatürde var olduğu belirtilmektedir (Modugno et al. 2016, pp.1370). Böylece literatürde Türkiye GSYH’nın şimdi tahminini yapan üç çalışma olduğu tespit edilmiştir.   	1,00
Bu proje önerisinin amacı İslami bankacılık sisteminin küresel finansal şoklara duyarlılık açısından incelenmesi ve geleneksel bankacılık sistemiyle karşılaştırılması olarak belirtilmiştir. Bu amaçla 2005-2017 dönemi günlük verileriyle 25 ülkedeki 202 bankanın incelenmesi hedeflenmektedir.  İkili kantil vektör otoregresyon modeli yardımıyla dinamik riske maruz değerler elde edilmesi hedeflenmekte olup İslami ve geleneksel banka hisse senedi getirilerinin gerçekleşmiş ve simüle edilmiş şoklardan nasıl etkilendiği ülke bölge ve banka spesifik göstergeler açısından araştırılmak istenmektedir. Literatürde İslami bankacılık ve geleneksel bankacılık performanslarını karşılaştıran çeşitli çalışmalar bulunsa da proje önerisi konuyu ülke, bölge ve banka spesifik göstergeler üzerinden değerlendirerek, konuyu geniş ve bütüncül bir şekilde ele almaktadır. Bunun yanı sıra projede White vd. (2015) tarafından önerilen güncel bir teknik olan kantil vektör otoregresyon modelinin kullanılması hedeflenmektedir.Proje önerisi, özgün değeri itibariyle İslami ve geleneksel bankacılık sistemlerinin finansal risk şoklarına duyarlılığını incelemeyi amaç edinmiş olmakla birlikte, literatürde bilinen çalışmalardan bazı yönleri itibariyle farklılık arz etmektedir. Buna rağmen, işleyiş yapısı olarak birbirinden oldukça farklı özellikler içeren iki bankacılık sisteminin yapısal farklılıklarının ve risk dinamiklerinin proje önerisinde hiç tartışılmamış olması özgün değerin kısıtlanmasına neden olmaktadır. Bu temel tespitin yanı sıra, proje yürütücüsünün proje önerisinde belirttiği 114K519 ve özellikle 116K236 numaralı projeler ile yeni önerilen proje arasında konu ve yöntemsel olarak benzerlikler olabileceği sorusunu ortaya çıkarmaktadır. Bu hususun proje önerisinin 6.2.2. Proje Ekibinin Önerilen Proje Konusu ile İlgili Projeleri bölümünde belirtilmemiş ve aydınlatılmamış olması, proje önerisinin özgünlüğünü özellikle yöntemsel benzerlik açısından  azaltmaktadır. Ayrıca, 2017 yılında tamamlanmış olduğu tespit edilen “Türkiye’de Katılım ve Geleneksel Bankaların Risk Yönetimi Açısından Karşılaştırlması: Kantil VAR Yaklaşımı”  isimli çalışmaya proje önerisinin Konu, Kapsam ve Literatür Özeti başlığı altında atıf verilmemiş olması, Türkiye için benzer araştırma sorusunun benzer yöntemle ele alındığı fikrini uyandırmış ve bu durum, özgün değeri kısıtlamıştır.  Ayrıca, “VAR for VaR: Measuring tail dependence using multivariate regression quantiles” (White, H., Kim, T. H., Manganelli, S. 2015. Journal of Econometrics,  187(1), 169-188) farklı ülkeler 230 finansal kurum için dinamik riske maruz değeri analiz etme yaklaşımıyla benzerlik arz etmektedir. Nitekim 25 farklı ülke ve 202 İslami ve Geleneksel bankacılığa ait dinamik riske maruz değer analizi, kaynakçada yer alan örneklem (230) ve zaman boyutu (10 yıl) benzerliğinin yanı sıra yöntem ve kurgu açısından özdeşleşmektedir denebilir.	2,00
Proje önerisinin amacı geliştirilecek olan doğrusal programlama modeli çerçevesinde Türkiye’nin enerji talebini karşılamaya yönelik bir enerji sistemi planlaması yapmak ve buradan elde edilecek bulgularla mevcut tesislerin kapasite artırımına daha fazla kaynak aktarılıp aktarılmaması, yüksek maliyetli diğer enerji üretim yöntemlerine başvurulup başvurulmaması veya enerji ithalatına gidilip gidilmemesi yönünde kesin bir karar sunulacak olmasıdır. Bir enerji planlaması sistemi önermesi ve hangi politika seçeneğinin Türkiye için daha iyi olacağına karar verilmesinin amaçlanmış olması özgün değer açısından bir potansiyel taşımaktadır. Ancak proje önerisinin özgün değer potansiyelinin ortaya çıkmasını kısıtlayan önemli eksiklikler vardır. İlk olarak, proje önerisinde Türkiye'de halihazırda yürütülen veya yürütülmesi planlanan enerji politikalarının neler olduğu veya olacağı tartışılmamaktadır. Bunun yanı sıra, literatür özetinde önceki çalışmaların özetlenmesinde ortak yönler, farklılıklar, avantajlar ve dezavantajlar gibi çalışmaları birbirine bağlayıcı bir sunum ortaya konulmamıştır. Dolayısıyla literatürdeki boşluk tam anlamıyla belirlenemediği için bu önerinin özellikle nasıl bir boşluğu dolduracağı belirsiz kalmaktadır. Özgün değeri ayrıca kısıtlayan unsurlar projenin yöntemindeki eksikliklerden de kaynaklanmaktadır. Birincisi, tanımlanan doğrusal programlama modeli iktisadi bir teorik altyapıya dayandırılmadan yalnızca arz ve talep kısıtlarına odaklanmıştır. Proje önerisinde ileri sürüldüğü gibi kapasite artırımı veya yeni enerji kaynaklarına erişmeyi sağlayacak bilgilerin modeldeki hangi kısıtlardan elde edileceğine yönelik bir tartışma yer almamaktadır. Bu haliyle önerilen doğrusal programlama modeli projenin başlangıçta belirtilen amaçlarına ulaşılıp ulaşılamayacağını belirsiz kılmaktadır. İkincisi, literatürde mevcut uygulanan yöntemlerin sorunlarını (eksiklik veya zayıflıklarını) ortaya koymaksızın, zaten var olan bir yöntemi Türkiye için ilk defa uygulanacağını öne sürmenin özgünlük taşımadığı düşünülmektedir. Proje önerisinden elde edilecek bulgularla 2020 yılına kadarki dönem için öngörüler yapılması planlanmaktadır. Ancak, projenin tamamlanmasıyla elde edilecek bilgilerin 2019 yılı içerisinde ortaya çıkacağı hesaba katılırsa, 2020’yi hedefleyen bir öngörü planlamasının özgünlük potansiyeli düşük kalmaktadır. Bütün bunların yanı sıra, bir önceki panel raporunda özgün değeri kısıtlayan temel unsur olarak “Ancak kullanılacak modelin değişkenlerinin, ilgili verilerin ve en önemlisi amaçların iyi tanımlanmamış olması nedeniyle proje önerisinin özgünlüğü azalmaktadır.” şeklinde ifade edilen hususa yönelik olarak revize edilen proje önerisinde model ve veri ile ilgili tespitin hala geçerli olduğu, dolayısıyla bunun da özgün değeri ayrıca kısıtladığı değerlendirilmiştir. 	1,60
"Önerilen proje, dış ticaret literatüründen hareketle geliştirilecek özgün bir genel denge modeli ve bu modele bağlı olarak Türkiye üzerine yapılacak simülasyonlar yardımıyla politika yapıcısına 2023 ihracat hedefleri doğrultusunda verimlilik açısından projeksiyonlar yaparak mevcut durum dahil alternatif verimlilik düzeyleriyle bu hedeflere ulaşabilme adına bilgi ve politika önerileri sunmayı hedeflemektedir. Proje, mevcut uluslararası iktisat genel denge modellerini; emek arzının endojen olarak belirlenmesi, ticaret bariyerlerinin hane halkına transferler şeklinde dağıtıldığı tarifeler şeklinde modellenmesi ve 2'den fazla asimetrik ülkenin modellenmesini bir arada düşünüp revize ederek bir özgün değer yaratacağını ve bu çerçevede geliştirilen ve simülasyonu yapılan ilk model olacağını iddia etmektedir. Ayrıca projede Türkiye üzerine yapılacak simülasyonlar ile stratejik sayılabilecek Türkiye’nin gelecekteki muhtemel rakipleri, muhtemel ihracat pazarlarının nereleri olabileceği gibi sorulara cevap verecek somut politika önerileri de sunulacağı belirtilmektedir.Öneride emek arzının içsel kabul edilmesi (emek arzının çalışma ve boş zaman arasında seçim yapması), kotaların hane halkına transferler şeklinde dağıtıldığı tarifeler şeklinde modele dahil edilmesi ve modelin ikiden fazla asimetrik ülkeyi içermesi şeklindeki 3 varsayımın aynı anda bir uluslararası ticaret genel denge modelinde ilk defa bir arada kullanılacak olması kısmen özgün değer içermektedir. Ancak özgün değerin net bir şekilde belirlenmesini kısıtlayan unsurlar vardır. Proje önerisinin özgün değerinin, başlıca üç sebepten dolayı oldukça sınırlı kaldığı görülmektedir. Birincisi, oluşturulması öngörülen dışa açık ekonomi genel denge modelinde verimlilik kalibre edilecek bir değişken olarak tanımlanmış ve verimlilik-ihracat arasındaki ilişki açık bir şekilde modellenmemiştir. Verimlilik kalibre edilen bir parametre olarak tanımlandıktan sonra projenin özgün değerlerinden biri olarak kabul edilen emek arzının içselleştirilmesinin literatüre nasıl bir katkı yapacağı sorusu ortaya çıkmaktadır ve bu öneride tartışılmamıştır. İkincisi, önerinin asıl vurgusu verimlilik olmakla birlikte, modelde üretim fonksiyonu ölçeğe göre sabit getirili, verimliliğin dışsal olarak yer aldığı bir fonksiyon olarak tanımlanmıştır. Bunun yanı sıra öneride öne sürülen “verimlilik ihracat arasındaki ilişki ve verimlilik artışının maliyet avantajı sağlaması kaliteyi yükseltmesi ve ileri teknoloji ürünler üretilmesine olanak sağlaması ihracat miktarını önemli ölçüde artırabilmektedir” argümanında yer alan kalite ileri teknoloji ve maliyet avantajının nasıl ortaya çıkacağının genel denge modeline yansıtılmadığı görülmektedir. Üçüncüsü, projede önerilen uluslararası ticaret genel denge modelinin, literatürdeki kuramsal yaklaşımlara daha gerçekçi üç varsayım eklenerek (emek arzı endojendir, tarifeler kamu yararına kullanılmaktadır, ikiden fazla asimetrik ülke ile ticaret yapılmaktadır) oluşturulması dolayısıyla, verimliliğin ihracata olan etkisinin doğru ölçümünü yapabilecek bir model olacağı iddia edilmektedir. Fakat, geliştirilecek modelin en önemli özelliği sayılan bu varsayımların, verimlilik-ihracat ilişkisine nasıl katkı sağlayacağı tam olarak ortaya konulamamıştır. Çünkü verimliliğin emek başına çıktı miktarı olarak tanımlanmış olması, verimlilik artışının temel kaynağı olan teknoloji faktörünü dışarda bırakmakta ve yalnızca emeğin üretim üzerinden bir rekabet gücü analizine götürmektedir. Bu, günümüz teknoloji yoğun rekabet avantajına dayalı dış ticaret dinamiklerinin gerçekten doğru bir şekilde, statik bir simülasyon modeli ile elde edilip edilemeyeceğini tartışmalı hale getirmektedir. Bunların yanı sıra verimlilik ve ihracat ilişkisinin merkeze konulduğu bir genel denge modelinde özellikle emek ve sermaye açısından uluslararası faktör hareketliliklerinin göz ardı edilmiş olması kurulmuş olan teorik genel denge modelinin gerçeği nasıl yansıttığı sorusunu gündeme getirmektedir. Bütün bunların ortaya çıkardığı temel soru verimlilik ile Türkiye’nin ihracatını hangi ülkelere kaydırması gerektiği yönündeki politika önerilerinin yapılabilmesinin öneriden elde edilecek bulgularla mümkün olamayacağı tespit edilmiştir. "	2,20
Önerilen projede, Türkiye’de pamuk, buğday, Antep fıstığı, fındık, dana karkas ve kuzu karkas fiyat dalgalanmalarının (getirilerinin) hem kendi aralarında hem de benzin fiyat ve reel döviz kurunun getirileri arasında nasıl bir oynaklık ve geçişkenlik meydana getirdiğini ve geçişkenliğin simetrik olup olmadığını yön ve boyutları ile birlikte ortaya koymayı hedeflemektedir. Bu açıdan proje önerisinin özgün değer potansiyeline sahip olduğu değerlendirilmektedir. Ancak proje kapsamında belirlenen amaçların çokluğu ve birbirleriyle ilişkilerinin yeterince açık şekilde kurgulanmaması nedeniyle projenin temel araştırma sorusu net olarak ifade edilememiştir. Ayrıca konuyla ilgili geniş bir literatür olmasına rağmen öneride sunulan literatür taraması teorik ve ampirik olarak kritik bir şekilde ele alınmamış ve proje önerisinin literatüre yapacağı katkı açık bir şekilde belirtilmemiştir. Son olarak, yönteme ilişkin eksiklik ve belirsizlikler de önerinin özgün değerini kısıtlamaktadır.	2,00
Proje kentsel yenileme politikalarını kuramsal ekonomi-politik bir bakış açışı ile araştırmayı amaçlamaktadır. Bu amaç altında merkeziyetçilik ve ademi merkeziyetçiliğin kentsel yenileme politikalarına etkisini analiz etmeyi planlamaktadır. Bu yönleriyle, hem araştırma sorusu açısından hem de kurgulanacak model açısından projenin özgün değere sahip olduğu söylenebilir. Ayrıca, Türkiye’ye özgü bir problemin incelenecek olması önemli bulunmuştur. Öte yandan, literatürde merkeziyetçiliğin ve ademi merkeziyetçiliğin mali politik kararlar üzerinde etkisini araştıran çalışmaların mevcut olması nedeniyle projenin özgün değerinin sınırlandığı düşünülmektedir. Uygulamada araştırılacak konunun halihazırda literatürde incelenmiş olan kamu malı tedarik etme probleminden farklarının net olarak açıklanmaması özgün değeri kısıtlamaktadır.	3,20
Proje önerisinin amacı çocuk işgücündeki değişimi yıllar içinde izlemek ve 1997 ve 2012 yıllarında zorunlu eğitim süresinde yapılan değişikliklerin çocuk işgücü arzını nasıl değiştirdiğini tespit etmektir. Proje konusunun Türkiye işgücü piyasası ve sosyal gelişimi açısından son derece önemli olduğu düşünülmektedir. Her ne kadar bu konuda sınırlı sayıda araştırma olsa da, bu kapsamda herhangi bir araştırma bulunmamaktadır. Türkiye'de çocuk işçiliği konusunda akademik çalışmalar çoğunlukla durum tespiti üzerine odaklanmaktadır. Proje ise az sayıda çalışmanın konusu olan reformların çocuk işçiliği üzerindeki etkisini karşılaştırmalı bir şekilde farklı boyutları ile birlikte incelemeyi hedeflemektedir. Ayrıca çocukların ev işlerinde faal olma durumunun incelenmesi ile çalışma hayatı veya okul dışında bulunan öğrencilerin reformlardan ne ölçüde etkilendiği de görülebilecektir. Eğitim reformlarının hangi istihdam türünü daha çok etkilediğinin ortaya konması politika yapıcılara önemli girdiler sunacaktır.Sonuç olarak projenin önemi, kapsamı, perspektifi ve uygulamayı önerdiği metotları ile özgün ve önemli olduğu değerlendirilmiştir. 	4,60
"Proje önerisi zaman tercihlerini Türkiye için hesaplamayı ve obezite üzerindeki etkisini ölçmeyi amaçlamaktadır. Bu konunun Türkiye özelinde önceden çalışılmamış olması, projenin özgünlüğünü oluştururken; sabır gücüyle kilo arasındaki ilişkinin tespitine dair kullanılacak yöntemdeki sıkıntı ve belirsizlikler hem projenin yapılabilirliğini hem de özgünlüğünü kısıtlamaktadır. Önerilen projede, Courtemanche vd. (2015 Economic Journal, öncesi NBER 2011) çalışmasında kullanılan modellerden biri seçilmiştir. Proje önerisinin yöntem kısmında da referanslanarak anlatılan bu uygulamanın Türkiye'ye uyarlanacak olması özgün değer olarak öne çıkarılmaktadır. Ancak bu açıdan yaklaşıldığında proje önerisinin özgünlüğü sınırlı kalmaktadır.Proje önerisinde, insanların sabırsız olduğunu bilmenin hangi (ve ne ölçüde etkin) mücadele yöntemlerinin geliştirilmesine olanak sağlayacağı açıklanmamıştır. Obezitenin nedenleri hem bireysel hem de sosyo ekonomik düzeyde çok çeşitlidir ve salt bireysel zamanlararası tüketim tercihiyle ilişkilendirerek politika önerisi çıkarmak oldukça zordur. Proje önerisi Türkiye için daha önce yapılmamış bir çalışma olsa da sözü edilen problemin çözümüne yönelik özgün ve yaratıcı öneriler sunma kapasitesi konusunda yetersizdir."	2,80
"Proje önerisinde, Türkiye'deki 16 imalat sanayi ve 14 hizmet sektörünün 1995-2014 yılları içerisinde; sektörel üretiminin/satışının hem brüt hem de katma değer üretimi açısından hesaplanması planlanmaktadır. Ayrıca, sektörel toplam faktör verimliliği ve işgücü verimliliğinin hesaplanması hedeflenmektedir. Bu hesaplamalara ek olarak, sektörel dış ticaretin katma değer alt bileşenlerinin hesaplanması ve bu bileşenlerin sektörel büyüme oranı, toplam faktör verimliliği artışı ile istihdam artışı üzerindeki etkilerinin analiz edilmesi amaçlanmaktadır. Bunlarla beraber alternatif senaryolar ve simülasyonlar altında Türkiye'nin gelecek 10 yıllık dış ticaretinin öngörülmesi planlanmaktadır.Çalışmanın özgün değerinin kısıtlı olmasının altında yatan tespitlerden birincisi, bir önceki panel ortak raporunda “Ayrıca projenin konusu, yürütücünün daha önce sunmuş olduğu bildiri çerçevesinde yayın süreci devam etmekte olan bir çalışmanın (The Effectiveness of Investment Incentives in the Turkish Manufacturing Industry) modelini referans almakta; dolayısıyla ilgili modelin değişkenleri farklılaştırılarak Türkiye ekonomisine yönelik bir sorunun analizine katkı sağlamayı amaçlıyor olması özgün değeri kısıtlayan bir diğer unsurdur. Bunların yanı sıra yönteme ilişkin kısıtların belirlenen amaca ulaşılabileceği konusunda oluşturduğu soru işaretleri de önerinin özgün değerini sınırlandırmaktadır.” yönündeki tespitin, revize önerinin panel değişiklik bildirim formuna ısrarla yansıtılmamış olmasından kaynaklanmaktadır. Ayrıca, bildiri olarak sunulan çalışmanın 2017 yılında makaleye dönüştürüldüğü yine bu makalenin proje önerisinin konu kapsam ve literatür özetinde hiç bahsinin geçmediği tekrar tespit edilmiştir. Dolayısıyla proje önerisi ile Yanıkkaya ve Karaboğa (2017) çalışmasının hangi eksikliklerinin nasıl giderileceğine dair soruya cevap verilmemektedir. Bu, proje önerisinin özgün değerinin kaybolmasına yol açmaktadır.Bunun yanı sıra, revize önerinin özgün değerini kısıtlayan başlıca diğer tespitler şöyledir:Birincisi, katma değer verileri ile yapılan analizin brüt verilerden elde edilen sonuçlara göre daha doğru ve etkin sonuç vereceği varsayımı, dış ticaretteki yabancı girdi oranının zaman içerisinde değiştiği (yapısal değişim) gibi çok katı bir varsayımına dayanmaktadır.  İkincisi, toplulaştırılmış verilerle kıyaslandığında, analizlerin sektörel ve sektör bileşenleri düzeyinde yapılması ancak tahmin edilen katsayıların sektörler itibariyle önemli farklılıklar gösterdiği (sektör paylarının zaman içerisinde değiştiği, yapısal değişim yaşandığı) durumlarda daha doğru sonuçlar verir. Oysa öneride kullanılması planlanan yöntem  (dinamik panel veri analizi), sektörel düzeyde dış ticaret açıklığının etkilerinin ölçülmesine uygun bir yöntem değildir. Çünkü sistem GMM yaklaşımı paneli oluşturan kesitler arasındaki heterojenliği dikkate almaz ve bütün panel için tek bir parametre tahmini verir. Üçüncüsü, yine bir önceki panel raporunda belirtildiği gibi M matrisi içerisinde yer alan ve paneldeki bütün kesitler için ortak faktör olma özelliğini taşıyan makro ekonomik değişkenlerin sektörel yapı içerisinde nasıl değerlendirileceği konusu hala belirsizdir. Kaldı ki, panel veri modelinde ortak faktör değişkeni kullanılıyorsa GMM yaklaşımı etkin olmaktan uzaklaşmakta ve ortak faktörü modele dahil edemediği için dışlanmış değişken sapmasına yol açmaktadır. Ayrıca, GMM yaklaşımı kullanıldığı halde içsellik sorununu çözmek için kullanılacak araç değişenlere yönelik hiç bir tartışma yapılmamıştır.Dördüncüsü, projenin amacı, dış ticaret açıklığının büyüme, verimlilik ve istihdam üzerine etkilerini belirlemek olmakla birlikte, bu konulara ilişkin ne teorik ve ne de ampirik literatüre yer verilmemiştir.   Bunların yanı sıra, projede öngörülen amaç ve hedeflere ulaşmayı kısıtlayan bir diğer unsur da dışa açıklık kavramını ölçmeye yönelik olarak kullanılan kukla değişkeninin oluşturulmasına ilişkindir. Dışa açıklığın teorik olarak, büyüme, verimlilik ve istihdam düzeyine etkilerinin farklı kanallardan olduğu dikkate alındığında, bu etki kanallarını katma değer verileriyle sektörel düzeyde hesaplanan ve tercih edilen kukla değişkenlerin tam olarak temsil edemeyeceği dikkate alınmalıdır. Bu ise, projenin amacı olan “sektörel karlılık ve sektörel verimlilik anlamında sektörlerin performansını çok daha gerçeğe uygun olarak belirlemek” ile çelişmektedir. Benzer şekilde, beş yıllık dönemler itibariyle ortalamaları alınarak yapılacak bir analiz, verilerdeki yapısal değişmenin dikkate alınamaması sorununa yol açmaktadır."	1,00
Proje önerisi, Türkiye'de 2006-2009 yılları arasında üniversite sayılarında ve öğrenci kontenjanlarındaki artışın ülke genelinde ve bölgesel düzeyde yüksek öğrenime erişime ve alan seçimine etkilerini incelemeyi amaçlamaktadır. Proje önerisi, daha önce konuyla ilgili yapılmış çalışmalardan farklı olarak, üniversite sayısı ve kontenjan artışlarına karşılık gelen kesikli bir reform kukla değişkenine ek olarak süreklilik içeren reformdan etkilenme değişkeni de kullanmayı hedeflemektedir. Ayrıca, proje önerisinde, çalışmanın, Türkiye'de yüksek öğrenim reformunun alan tercihine etkisini araştıran ilk çalışma olması itibariyle özgün olduğu belirtilmiştir. Proje önerisinde ne yapılmak istendiği net bir şekilde açıklanmıştır. Sınanacak hipotezler sıralanmıştır. Ancak hipotezlerin tümünün sınanabilmesi verideki kısıtlar nedeniyle mümkün görülmemektedir. Bu durum, proje önerisinin özgün değerini sınırlamaktadır.  	3,20
"Proje önerisinde temel amaç, ""Georges ve Seçkin (2016) makalesindeki Türkiye ekonomisi genel denge modeli TOLGAGEM’i kullanarak yaşam süresi belirsizliği ve servetin sıfır, yüzde 25, yüzde 50, yüzde 75 ve yüzde yüz anüiteye tabi tutulduğu değişik anüite sistemlerini modele katarak sonuçları karşılaştırmak"" olarak ifade edilmektedir. Bu ifade literatürde hanehalkı tüketim verilerinin hayat boyu dinamiğini açıklamak yolunda bir başlangıç sorusu olarak değerlendirilmektedir. Bu temel amacın yanısıra Türkiye ve dünyada hayat sigortası ürünlerinin ve farklı emeklilik sistemlerinin karşılaştırılması, hanehalkı kompozisyonunun var olan modele eklemlenmesi, gönüllü miras bırakmanın bir genel denge modeline entegre edilmesi amaçları da sıralanmaktadır. Farklı emeklilik sistemleri altında her bir neslin (kohort) refah düzeyinin analizi önemli görülmektedir. Ancak, proje başvuru sahiplerinin mevcut olan ve 2016 yılında yazdıkları makalede (Seçkin ve Georges, 2016) geliştirdikleri TÜBİTAK-SOBAG 1001 kapsamında desteklenen proje sonucunda üretilen TOLGAGEM simulasyon modelinin üzerine ne gibi yenilikler koymak istedikleri projede açıkça ortaya konulamamıştır. Projenin katkılarının daha iyi anlaşılabilmesi için TOLGAGEM modeline yapılacak katkılar yeterince açıklanmamıştır. Örneğin; alternatif sigorta sistemlerinin modelde nasıl temsil edileceği üzerine herhangi bir açıklama öneride yer almamaktadır. Projede verilen literatür güncel değildir. Öneride son zamanlarda dinamik OLG modelleri ile yapılan emeklilik sigortası sürdürülebilirlik hesaplamalarından bahsedilmemiştir. Özellikle ABD, Japonya, Almanya gibi gelişmiş ülkelerde bu modeller geniş çapta kullanılmaktadır ve bu konuda uluslararası makroekonomi alan dergilerinde yayınlanan birçok nitelikli makale göz ardı edilmiştir. Bu durumun önerilen projenin literatüre olan katkısını sınırlandırdığı değerlendirilmiştir. Proje önerisinde yer verilen amaçların bir bütün içerisinde, birbirleriyle tutarlı biçimde nasıl ele alınacağı belirsizdir. Proje önerisinde yer alan diğer amaçlar ve bunların önerilen modelde teknik açıdan nasıl ele alınacağı da açıklanmamıştır. Bütün bu hususlar, önerinin özgün değerini önemli ölçüde kısıtlamaktadır.       "	2,80
Proje önerisinin amacı TCMB veri tabanındaki sektör bilançoları istatistiklerinde yer alan Türkiye'de reel sektörde faaliyet gösteren 10,000 firmaya ait verilerden yararlanarak bu firmaların tasarruf davranışlarının belirleyenlerini ortaya koymaktır. Proje önerisinin literatür kısmında da ifade edildiği üzere reel sektör bilançoları istatistiklerinin kullanıldığı reel sektörün finansal yapısı, bu şirketlerin karlılığı ve finansal kısıtlılığı konularında daha önceden yapılmış olan Yalçın ve Özmen (2007), Özmen vd. (2012), Cetenak ve Vural (2015)'in çalışmalarından farklı olarak, projenin nasıl bir özgün değeri olduğu net değildir. Bu durum proje önerisinin özgün değerinin önemli ölçüde sınırlandırmaktadır. Diğer yandan önerilen yöntem de özgün değere önemli bir katkıda bulunmamaktadır. 	2,40
Proje Rusya'da faaliyet gösteren firmaların (KOBİ ve aile işletmeleri dahil)  davranışlarının Rusya'ya uygulanan yaptırımlar dolayısıyla oluşan dışsal belirsizlikten nasıl etkilendiğini analiz etmeyi amaçlamaktadır. Belirsizlik altında firmaların yatırım kararlarının nasıl değiştiğinin zengin bir veri seti yardımıyla ortaya konması özgün değere sahiptir. Araştırmanın sadece Rusya'daki firmaların verileri kullanılarak yapılıyor oluşu ise çalışmanın özgünlüğünü kısıtlamaktadır. Proje önerisinde belirtildiği üzere Rusya ekonomisinin kendine özgü ve birçok gelişmekte olan ülkeden farklı özellikleri bulunmaktadır. Ekonomi yoğun olarak doğal kaynaklara dayalıdır ve KOBİ'lerin ekonomi içerisindeki payı küçüktür. Bu yapının şirket ilişkileri, şirketlerin iş yapma tarzları ve karar alma süreçlerini de farklılaştırması beklenebilir. Bu durum elde edilecek sonuçların genelleştirilmesini kısıtlayarak çalışmanın özgün değerini azaltmaktadır. Öneride belirtildiği üzere uygulanan kısıtlamaların belirsizlik dışında birçok farklı etkileri (talep azalması, faizlerin artması vs.) de olmuştur. Diğer bir değişle, bu çalışma belirsizliğin değil aslında Rusya’ya uygulanan ekonomik yaptırımların bahsedilen şirketlerin davranışlarına etkisini tespit edebilir ama belirsizliğin etkisini yaptırımla birlikte gelen diğer olgulardan ayırması bu çerçevede mümkün görünmemektedir. Bu da özgün değerini sınırlamaktadır.Önerinin proje ekibinin ilgili projeleri bölümünde belirtilen “Financing Constraints, Irreversible Investment and Regime Shifts” başlıklı, hala devam eden ve aynı veri setini kullanan projeden ne düzeyde farklılaştığının bahsedilmemesi projenin özgünlüğü konusunda önemli bir belirsizlik oluşturmaktadır.	2,40
Proje önerisi, optimal vergilendirme literatürünü organizasyonlardaki hiyerarşik yapı literatürü ile birleştirerek, hiyerarşik yapılarda ortaya çıkan gelir eşitsizliği ile optimal vergilendirme arasındaki ilişkiyi incelemektedir. Hiyerarşik yapılarda meydana gelen gelir eşitsizliğine çözüm olarak optimal vergilendirmenin nasıl olacağı daha önce çalışılmamış bir konudur. Bu açıdan, projenin önemli bir özgün değeri olduğu söylenebilir. Fakat gelir vergisinin şirketlerdeki organizasyon yapısı üzerindeki etkisinin araştırılması hedeflenmekle birlikte, şirketlerin bir tercihi (kararı) olan organizasyon yapısının gelir vergisindeki değişimlerden etkilenebileceğinin sebepleri yeterince açıklanmamıştır.  	4,00
"Önerilen projenin iki amacı olduğu ifade edilmektedir. Birincisi, TÜFE'yi oluşturan alt mal ve hizmet gruplarının fiyatlarındaki artışların manşet enflasyonuna dolaylı katkılarını ölçmektir. Bunun için Diebold-Yılmaz Bağlanmışlık Endeksi (DYBE) yöntemi kullanılacaktır. İkinci amacı ise, elde edilen bu bağlanmışlık endekslerinin ülkelere has ekonomik değişkenlerden ve ülkeler arasındaki farklılıklardan nasıl etkilendiğinin belirlenmesidir. Bunun için yatay kesit ve panel veri analizlerine başvurulacağı belirtilmektedir. Proje önerisinde enflasyon alt kalemlerinin enflasyona doğrudan etkisi kadar dolaylı etkisinin ve bunun ölçülmesinin makroekonomik politika önerileri açısından önemli olduğu vurgulanmıştır. Proje önerisi gerek birinci amaç gerekse ülkeler arası farklılıkların analizi kapsamında belirlenen ikinci amaç dikkate alındığında araştırma sorusunun niteliği açısından bir özgünlük içermektedir. Ancak hem birinci amaca hem de ikinci amaca yönelik kullanılacak yöntemlerle araştırma sorusunun doğru şekilde cevaplanamayacağı düşünülmektedir. Bu nedenle proje önerisinin özgün değeri sınırlı kalmaktadır. Birinci amaçta belirlenen ülke içi enflasyon oranı bağımlılıklarının DYBE yöntemiyle doğru şekilde ortaya çıkarmada bazı eksiklikler tespit edilmiştir. Birincisi, enflasyon oranlarının ülkelerin değişen ekonomik yapılarına ve enflasyon politikası tercihlerine bağlı olarak zaman içinde değişen bir yapı göstermesi tahmin edilecek modelde bu tür yapısal değişikliklerin kontrol edilmesini veya modele dâhil edilmesini gerektirir. Ancak standart bir VAR modelinin parametrelerinden hareketle hesaplanan DYBE yöntemi enflasyon değişkenindeki yapısal değişiklikleri dikkate almakta zayıf kalmaktadır. Örneğin, Türkiye ekonomisinde 1990-2000 dönemindeki enflasyonla mücadele politikası ile 2000lerin ortasından itibaren uygulanan enflasyon politikası farklı özellik ve dinamiklere sahiptir. 1990-2016 dönemini kapsayan bir ekonometrik analizde böyle bir bilginin modele dahil edilmemesi yanlış bir model spesifikasyonuna yol açmaktadır. Buna benzer bir dinamik döviz kurlarından enflasyona geçişkenlik ilişkisinde de gözlenmektedir. Bu noktada standart bir VAR modeline dayalı bir araç, enflasyon bağlanmışlığının ölçülmesi için zayıflıklar içerecektir. İkincisi, proje önerisinden, VAR modelinde enflasyonun alt bileşenlerinin birlikte kullanılacağı anlaşılmaktadır. Ancak bu noktada karşılaşılabilecek bir sorun alt bileşenler arasındaki yüksek korelasyonların VAR modeli parametrelerinde sapmalara yol açması ve bunun, sonuçta, DYBE’nin de sapmalı olarak hesaplanmasına neden olmasıdır. Bu bakımdan da birinci araştırma sorusu için bu yöntem kısıtlı kalmaktadır. Önceki öneriye sunulan ortak raporda tespit edildiği ve revize öneride detaylandırılmaya ve gerekçelendirilmeye çalışılan ikinci araştırma sorusuna yönelik belirsizliklerin hala devam ettiği değerlendirilmiştir. Şöyle ki; yatay kesit analizi 1990-2016 dönemi ortalamaları kullanılarak yapılacaktır. Buradan elde edilecek parametrelerle fiyat şoklarının tüketici sepetinin alt kategorileri arasındaki geçişkenliğinin hızı ve yönünün ülkeden ülkeye gösterdiği farklılıkların nasıl tespit edileceği belirsizdir. Çünkü yatay kesit analizinden elde edilecek sonuçlar ülkeler arasındaki farklılıklarla ilgili bilgi sunmaz. İkincisi tahmin edilecek olan panel veri modelinin spesifikasyonunun, yatay kesit boyutunun ve zaman boyutunun öneride belirtilmemiş olması kullanılacağı ifade edilen sabit etki veya tesadüfi etki modellerinin uygun araçlar olup olmayacağını şüpheli hale getirmektedir. Çünkü bu modeller ikinci amacın temel noktasını oluşturan ülkeler arası farklılıkların analizi için uygun değildir. Bütün panel için tek bir homojen parametre tahminleri verir. Bunlara ilaveten ülkeler arası bağımlılığın giderek çok baskın hale geldiği ekonomik ilişkilerde yatay kesit bağımlılığına yönelik bir tartışmanın yapılmamış olması kullanılacak panel veri modellerinin doğruluğunu ayrıca şüpheli hale getirmektedir. "	1,80
Proje önerisinin amacı Türkiye’ye özgü ulusal ve uluslararası düzeyde rekabet edebilecek nitelikte bir Hizmet içi eğitim (HiE) modeli geliştirmektir. Proje kapsamında HiE modeli ile matematik öğretmenlerinin matematik öğretme konusundaki öz yeterlilik algılarını güçlendirmek, matematiği etkili bir şekilde öğretmelerini desteklemek, matematik öğretim bilgilerini artırmak ve son olarak öğrencilerin matematiğe karşı olan olumlu tutumlarını ve matematik başarılarını artırmak olarak ifade edilmiştir.Okulda üniversite modelini esas alan bir HİE uygulamasının geliştirilmesi, etkisinin sınanması ve bir HİE modeli önerisi geliştirilmesi özgün bir çalışma olarak görülebilir. Ancak okulda üniversite modelinin dayandığı kavramsal çerçeve ve daha önceki benzer uygulama örneklerinin varlığı dikkate alındığında, her ne kadar yaygın uygulamalardan farklılaşsa da, oluşturulacak modelin ilk defa ortaya konulacağı gibi bir iddia özgün olmaktan uzak gözükmektedir. Kavramsal olarak “okulda üniversite” modeli şeklinde adlandırılmamış olsa da uluslararası alanda ve geçmişte Türkiye’de benzer uygulama örneklerini görmek mümkündür. Bununla birlikte hizmet öncesi öğretmen yetiştirmede kullanıldığı belirtilen bir uygulamanın öğretmenlerin mesleki gelişimleri için uyarlanmasının da alana katkı sağlayacağı düşünülebilir. Ancak proje önerisinden bu katkının nasıl sağlanacağının çıkarılabilmesi için söz konusu uyarlamanın ne şekilde yapılacağına ilişkin yeterli açıklama bulunamamıştır.	2,40
Epigrafik belgelerin Eskiçağ bilimine katkıları büyüktür. Çiviyazılı kaynakların Türkçeye çevrilmesi de çoğunlukla birinci elden antik dünyanın günümüze yansımasında ‘pitoresk’ görüngüler oluştururlar. Sunulan proje ile Sümerce ve Akadca metinlerdeki Fırat ve Dicle nehirlerinin isimlendirilmelerinden hareketle söz konusu nehirlerin Anadolu ve Mezopotamya kültürleri açısından mitolojik ve hukuki yansımaların yanı sıra hidrografik, ekonomik, sosyal, siyasal, tarihsel coğrafi ve kültürel anlamda bölge kültürleri açısından etkileri derlenmeye çalışılacaktır. Bu bağlamda gerek antik gerekse modern literatür bilgileri proje kapsamında çok yönlü irdelenerek elde edilen sonuçlar hem transkripsiyon (katolog / liste) hem de komentar eşliğinde sunulacaktır. Bugüne kadar yapılan çalışmaların büyük ölçüde Orta ve Yeni Asur dönemine odaklanması göz önünde bulundurulursa bu proje Sümer ve Akad Kent Devletlerinin su kültürüne bakış açılarını çok yönlü bir şekilde değerlendirmesi bakımından özgünlük taşımaktadır. Ancak, literatür özetinde, konuyla ilgili zikredilen kaynaklar yeterince sorgulanarak, mevcut bilgi zemini netleştirilmemiş olduğu için bu husus muğlak kalmıştır.	4,20
Önerilen proje, Türk ceza hukukunda var olan ancak gerek kapsadığı suçlar gerekse uygulayıcıların çekimser kalması nedenleriyle başvurma ve uygulama konusunda yetersiz kalan alternatif uyuşmazlık çözüm tekniklerinin uygulamadaki durumunu değerlendirmek, bu bağlamda yetersizliğin nedenleri ve çözüm yollarını ortaya koymak amacındadır. Proje söz konusu amaç kapsamında mukayeseli hukuku değerlendirmek, uygulamada alternatif çözüm yollarının etkinliğinin arttırılmasını mümkün kılan yöntemleri belirlemek, bu çerçevede, yeni bir mevzuat çalışmasının yapılmasını, savcılara hizmet içi eğitim verilmesini, uzlaştırmacılara eğitim verilmesini, avukatlarda farkındalığın oluşturulmasını ve adliyelerde uzlaştırma bürolarının oluşturulmasını hedeflemektedir. Oysa bu hedeflerin önemli bir kısmı özellikle uzlaştırma çözüm yöntemi açısından Temmuz 2017 tarihinde çıkarılan yönetmelik kapsamında gerçekleştirilmektedir. Proje önerisinde bu konunun ilk olarak çalışılacağı belirtilmesine rağmen öneri kapsamında belirtilen konuların lisansüstü tezlerde ele alındığı ve uygulayıcılar tarafından kitap olarak yayımlandığı, birçok makalelerin yazıldığı ve alternatif çözüm yöntemlerine özellikle de uzlaştırmaya ilişkin birçok seminer, sempozyum ve panellerin yapıldığı ve yayına dönüştürüldüğü bilinmektedir.Bütün bunlar dikkate alınarak özgün değerin yeterli düzeyde olmadığı düşünülmektedir.	1,40
Proje önerisinde etkileşimsel uzaklık düzeyine sahip ortamların, uzaktan eğitim öğrencilerinin sosyal, bilişsel ve öğretimsel bulunuşluk algıları ile akademik başarıları üzerindeki etkilerinin incelenmesi amaçlanmaktadır.Proje önerisi, alanda bilinen kavramsal çerçevelerin sentezlenerek, uzaktan eğitim ortamlarında kurgulanan bir modelin işleyiş süreçlerinde öğrenenlerin bilişsel, sosyal, ve öğretimsel bulunuşluk algıları ile akademik başarılarına etkisini incelemeyi hedeflemektedir. Öne sürülen temel tartışma noktası ise uzaktan eğitimde uygun bir tasarım modelinin ortaya konulması olarak öne sürülmüştür. Uzaktan eğitimde öğretim tasarım modellerinin ne olduğu ve mevcut eksikliklerin neler olduğu konularına yeterince değinilmemiş olmasından dolayı çalışmanın hangi sorunu hedeflediği açık ve net bir biçimde anlaşılamamaktadır. Dolayısıyla bir önceki değerlendirme raporunda yer alan aşağıdaki husus geçerliliğini korumaktadır:“Proje konusu yeni bir fikir olmakla birlikte, bu fikrin neye dayanarak ve nasıl hayata geçirileceği belirsizdir. Örneğin, yapının az ya da çok olmasının ne anlama geldiği, diyalogla birlikte ele alındığında her ikisinin farklı kombinasyonlarının etkileşimin az ya da çok olmasını nasıl etkilediği anlaşılamamaktadır. Benzer biçimde yapı açısından az ya da orta uzak ortamların sınırlılıklarının neler olduğu açıklanmadığından araştırmacıların neden yarı uzak düzey tanımlaması yaptıkları ve bu düzeyin ne anlama geldiği net değildir.” 	2,00
Proje önerisinde bir “Bütünleşik FeTeMM Proje Geliştirme Modeli” önerilmiş, bu modelin dezavantajlı lise öğrencileri örnekleminde uygulanıp, çerçevenin veriye dayalı olarak geçerlenmesi ve geliştirilmesinin sağlanması hedeflenmiştir. Ayrıca, bu bağlamda önerilen bu modelin birleşenlerinin öğrencilerin bilimsel ve matematiksel yaratıcı düşünme, bilişimsel ve eleştirel düşünme gibi üst düzey düşünme becerileri ile akademik başarı ve öğrenme motivasyonları üzerine olan etkisinin araştırılması hedeflenmiştir.Önerilen bu projenin lise düzeyinde FeTeMM-proje geliştirme programı düzenlemek isteyen akademisyen ve uygulayıcılara veriye dayalı olarak geçerlenmiş bir model ve kavramsal çerçeve ortaya koymayı amaçlaması ve projede hedef kitlenin dezavantajlı lise öğrencilerinin olması, bu öğrencilerin üniversite-lise-endüstri işbirliği içinde gerçek yaşamda karşılığı olan projeler gerçekleştirme imkanlarının verilmesi nedeniyle özgün değerinin olduğu söylenebilir.Ancak uygulamaya ve uygulamada kullanılacak araç ve gereçlere (bilgisayar, 3D yazıcı, sensörler, Raspberry Pi ve diğer hazır elektronik ve teknolojik ürünlere) bakıldığında projenin FeTeMM'in fenin teknoloji-mühendislik ve matematik arasındaki çift yönlü etkileşim ve tasarımı yönünü göz ardı ettiği izlenimi vermektedir. Bu hali ile mevcut teknolojik aletlerin birbiri ile haberleştirilmesine ağırlık veren bir uygulama izlenimi vermektedir. Ayrıca kavramların etkin bir şekilde açıklanmaması durumu proje önerisinde ifade edilen model için oldukça önemli bir eksiklik olarak değerlendirilmektedir. Öneride yer alan modelin (şekil 1) bütünleşik FeTeMM odağından çok bir tasarım modeli olduğu ifade edilebilir. Bu yönü ile tasarım modelinde yer alan kavramların FeTeMM literatürü ile etkili bir şekilde ilişkilendirilmediği anlaşılmaktadır. Örneğin, demokratik çevre, etkili iletişim, bilim ve modeldeki diğer kavramların bütünleşik FeTeMM ile olan ilişkisi ifade edilmemiştir. 	3,40
"Proje önerisi okuduğunu anlama ve hatırlama ile ilgili sorunlar yaşayan öğrenme güçlüğü olan çocukların fen bilgisi kitaplarında bulunan metinleri anlamalarını kolaylaştırması bakımından ve Türkiye’de bu tür öğretim tekniklerinin kullanımının teşvik edilmesi açısından önemlidir. Ancak, aşağıdaki nedenlerden dolayı proje önerisinin özgün değeri düşük bulunmuştur:Proje önerisinin başlığı ile içeriği tam olarak uyuşmamaktadır. Başlıkta “Öğretim Programı Tasarımı” ifadesi geçmesine karşın, proje önerisinde sadece bir ders materyali tasarlanması söz konusudur.  Bu çalışmanın bağımsız değişkeni olan grafik düzenleyicilerle ilgili öğrenme güçlüğü olan bireylerle yapılan pek çok çalışma bulunmasına karşın bu çalışmalara atıf yapılmamıştır. Proje önerisinde grafik düzenleyicilerin özellikle öğrenme güçlüğü olan bireylerin okuduğunu anlamadaki işlevi yeterince tartışılmamıştır.Grafik düzenleyiciler özel öğrenme güçlüğü olan bireylerin öğrenmesini kolaylaştırabilir. Ne var ki, proje önerisinde grafik düzenleyicilerin nasıl geliştirileceğine (örneğin fen bilgisi kitabındaki metinleri nasıl düzenlenecek?) ve nasıl kullanılacağına (örneğin, bu öğrenciler kaynaştırma sınıflarındalar; grafik düzenleyicilerle eğitim tüm sınıfa mı sunulacak yoksa öğrencilere birebir mi sunulacak? Deney grubundaki öğrenciler bir sınıfta toplanıp öyle mi sunulacak? Okuma önerisinde grafik düzenleyiciler boş mu yoksa doldurulmuş olarak mı verilecek? Uygulayıcıların nasıl yetiştirileceğinin açıklanmamış olması) ilişkin yeterli açıklama yer almadığından özgün değeri olumsuz yönde etkilemektedir.Grafik düzenleyicilerin okuduğunu anlamada farklı biçimlerde sunumları bulunmaktadır. Proje önerisinde bu sunumlardan hangisinin benimsendiği belli olmadığı için alanyazına veri açısından katkısı sınırlı olacaktır.Proje önerisinde kontrol grubuna geleneksel öğretimin yapılacağı belirtilmekte, geleneksel öğretim de bilinmeyen kavramların açıklanması ve kitap okuma şeklinde betimlenmektedir. Oysa okullarda fen bilgisi öğretimi öneride tanımlandığı şekilde yapılmamaktadır. Yöntemle ilgili bazı sorunlar da ( örneğin özel öğrenme güçlüğü olan çocukların nasıl belirleneceği, hangi özellikleri dikkate alınarak örneklem grubuna alınacakları, veri toplama araçlarının geliştirilme süreci vb. ) özgün değeri düşürmektedir."	1,60
Proje önerisi, özel gereksinimli bireylerin topluma kabulünü kolaylaştırmak adına, ilkokul 4.sınıf ve ortaokul 5, 6, 7. sınıf Sosyal Bilgiler derslerinde kullanılmak üzere modüler programlar geliştirilecek olması nedeniyle özgündür. Ancak, modüler programların içeriği proje kapsamında Sosyal Bilgiler ders programı ve kitaplarının incelenmesiyle belirleneceğinden bu aşamada belirsizlik içermesi özgün değerini düşürmektedir. Proje önerisinin başlığında ve içeriğinde “engelli”, “özel eğitime gereksinim duyan” ve “özürlü” kavramlarının daha özenli kullanılması, özel gereksinimli bireyler hakkında farkındalık geliştirmeyi amaçlayan proje önerisinin özgün değerini arttıracaktır. 	3,80
"Proje önerisinde derslerde anadil yerine İngilizce'nin kullanıldığı yükseköğretim kurumları ele alınmış ve bu kurumlarda İngilizce eğitim veren öğretim üyeleri ile onların verdiği dersleri alan öğrenciler konu edilmiştir. Bu hali ile proje konusunun önemli bir konu olduğu değerlendirilebilir. Öte yandan ,bir projenin konusunun ve kapsamının alanyazındaki çalışmalardan farklı olması, çalışma sayısının az olması, ilgili alanyazındaki boşluğun doldurmasına katkı sağlaması açısından önemli olmakla birlikte özgün sayılması için yeterli değildir. Ağırlıklı olarak proje önerisini sunan yürütücü ve araştırmacıların önceki yayınlarına yaptıkları atıfların kullanıldığı literatür özeti; projenin İngilizce ders veren öğretim üyelerinin İngilizce yeterliklerine mi yoksa pedagojik alan yeterliklerine mi yönelik olduğu konusunda netlik arz etmemekte, okuyucuyu araştırmada hangi probleme çözüm arandığı konusunda yeterince yönlendirememektedir. Literatür özetinde 'öğretim üyelerinin ve öğrencilerin alan yeterliklerinin’ kapsamı ve içeriği ortaya konamamıştır. Burada kastedilenin konu alanı mı yoksa pedagojik alan bilgisi mi olduğu anlaşılamamaktadır.Türkiye’de ve yurtdışındaki ülkelerde İngiliz dilinde eğitim veren kurumlarda öğretim üyelerinin ve öğrencilerin alan yeterliliklerine ve ihtiyaçlarına yönelik çok az sayıda çalışmanın var olduğuna vurgu yapılmasına karşın; bu çalışmada öğretim üyelerinin ve öğrencilerin alan yeterliliklerinin ve eğitim ihtiyaçlarının belirlenmesi sürecinde yetersizlikler görülmektedir. Söz konusu yetersizliklerin bu ihtiyaçlar doğrultusunda hazırlanması planlanan PGP'nın niteliğine yansıması doğaldır.  Proje önerisinde iddia edildiği gibi, PGP'nın dersi alan öğrencilerin ve  dersi veren öğretim üyelerinin eğitim ihtiyaçlarını dikkate alarak hazırlanabileceğine dair göstergeler yoktur. Ayrıca, bu eğitim programının hazırlanması ve web ortamının tasarlanmasında izlenmesi gereken sürecin projenin özgünlüğüne katkısı açıklanmamaktadır. Projenin yenilikçi özelliği ve yenilikçi yaklaşımlar hakkında bilgi yer almamaktadır. Çevrimiçi dönüştürülmüş öğrenme ve harmanlanmış öğrenme yaklaşımlarının PGP (profesyonel gelişim programının) oluşturulmasında dikkate alınma gerekçeleri ve projenin özgünlüğüne katkısı açıklanmamaktadır. Türkiye ve yurtdışındaki diğer yükseköğretim kurumlarının İngiliz dilinde eğitimine uyarlanabilmesi yönünde model geliştirildiğinin kanıtlarının sunulması gerekir."	2,00
Proje önerisinde, ergenlerin akıllı telefon ve sosyal ağları kullanım örüntülerinin, tutumlarının ve anne babaların izleme durumlarının incelenecek olması önemli bulunmuştur. Ele alınan konunun yaygınlığı ve güncelliği, DSM5’te madde ile ilişkili olmayan bağımlılıklar başlığı altında yeni bir başlığın eklenmesi ve oyun oynama bağımlılığının olası bir psikolojik rahatsızlık olarak tanımlanma tavsiyesi gibi nedenler projenin özgün değerini artırmaktadır. Bununla birlikte proje önerisinde akıllı telefon ve sosyal ağların kullanımı ile ilgili tartışmalar internet bağımlılığı/oyun bağımlılığı gibi benzer kavramlarla ve bağımlılıklarla farkı tam olarak ortaya konulamamıştır.	3,50
Proje önerisinin amacı, Milli Eğitim Bakanlığı bünyesinde hizmet veren 3-5 yaş grubundaki çocukların eğitim aldığı resmi okul öncesi eğitimi sınıflarının kalitesini belirlemektir. Bunun için yurtdışında geliştirilmiş ve hâlihazırda uygulanan bir ölçeğin Türkçe’ye çevrilmesi ve uyarlanması planlanmaktadır. Bu ölçeğin önceki versiyonları Türkçe’ye çevrilmiş ve yaygın olarak Türkiye’de kullanılmaktadır. Ayrıca hem lisansüstü tezlerde hem de diğer akademik çalışmalarda kullanılan benzer ölçekler de bulunmaktadır.Genel olarak bakıldığında Amerika Birleşik Devletlerinde geliştirilen bir ölçeğin Türkçeye çevrilme ve uyarlama süreci özgün bir nitelik taşımamaktadır. 	1,40
"Önerilen projenin temel amacı, ortaokul düzeyinde programlama eğitimine yönelik uyarlanabilir oyunlaştırılmış bir ortam geliştirmek ve bu ortamın uygulamaları yoluyla bilgi işlemsel düşünme becerilerine etkisini incelemektir. Genel yapı göz önüne alındığında çalışmanın özgünlüğü birkaç farklı başlık altında ele alınabilir. Öncelikle, programlama eğitiminin yapılma sürecinde oyun temelli platformların kullanıldığı ve senaryolar üzerinden kodlama çalışmalarının yapıldığı çalışmalar bulunmaktadır, önerilen projede ortaya konulan yenilikçi yaklaşım oyunlaştırılmış programlama ortamının uyarlanmış ve bulanık mantık özellikleri içeren bir altyapıyla sağlanacak olmasıdır. Ek olarak, Türkçe dil yapısına uyarlanmış ve kod yazım içeriğinin nesne yönelimli programlama dili temel alınarak geliştirilecek olması bir diğer özgün yön olarak nitelendirilebilir. Tüm süreç içerisinde, performansa dayalı bilgi işlemsel düşünme becerisi analizi amacıyla bir ölçek geliştirilmesi planlanmaktadır. Bu alandaki kavram belirsizliğinden dolayı geliştirilecek bu tür ölçüm araçlarının alana katkı sağlayacağı ifade edilebilir.Ancak yapılacak çalışmanın aşağıda belirtilen noktalarda eksiklikleri olduğu görülmektedir:Günümüzde, blok temelli yapıda oluşturulmuş, senaryolara dayalı olarak kodlarla çözüm üretimine odaklanılan ve Türkçe dil desteği bulunan çok sayıda platform bulunmaktadır. Önerilen uygulamanın genel mimarisine bakıldığında, ""uyarlanmış ortam"" karakteristiğinin, diğerlerinden farklı olarak ön plana çıkacağı belirtilmekle birlikte, uyarlanan ortamın öntest ile başlaması, içerisinde konu sunumları olması ve senaryo yapısının durağanlığının, oyunun temel unsuru olan eğlence faktörünü olumsuz etkileyebileceği görülmektedir. Bu kapsamda,   hedef kitle olarak belirlenen 5. ve 6. sınıf öğrencilerin özellikleri de dikkate alındığında, ilgili yaş grubunun oyun olarak değil eğitim yazılımı olarak görecekleri bir platformun ortaya çıkması ihtimali bulunmaktadır.  Proje önerisinin ana temasını oluşturan oyun tabanlı ve uyarlanabilir bir sistem geliştirme süreci, son yıllarda literatürde sıklıkla tartışılmış bir konu olduğundan özgün değeri bulunmamaktadır. Geliştirilecek oyun için oyuncu tiplerinin kestirimini yapacak olan bulanık mantık tabanlı sistemler ve benzerlerine de son yıllarda literatürde yaygın olarak rastlanmaktadır. Programlama öğretiminde oyun tabanlı sistemlerin kullanımının çıktılarına dair proje önerisinde ele alınan alanyazın eksik ya da yetersiz olduğundan tasarımın neden oyun temelli yapılacağı belirsizdir. Uyarlamanın neden sadece oyuncu tiplerine göre yapılmasının planlandığı ya da diğer bireysel özelliklerin (oyun süreciyle ilgili veya değil) süreç tasarımında göz önünde bulundurulmadığı net değildir.Bu tür bir ortamın bireyselleştirme dışında ne açılardan yapılandırmacı yaklaşıma uygun olduğu, otomatik değerlendirme ve anında dönüt gibi tasarım bileşenlerinin neden kullanılacağı ve böyle bir sürecin bilgi işlemsel düşünmeyi neden artıracağı belirsizdir.Bilgi işlemsel düşünme becerisinin ölçümüne yönelik bir ölçme aracının geliştirilmesi proje önerisinin amaçlarından birisi olduğu belirtilmektedir. Buna gerekçe olarak varolan ölçme araçları listelenmiş ve kavramın daha net ölçülmesi için yeni araçlara duyulan ihtiyaç ifade edilmiştir. Alanyazında bilgi işlemsel düşünmenin birçok farklı tanımının olduğu ifade edilmiştir. Ancak araştırmacılar kendi geliştirecekleri ölçme aracıyla ilgili bir tanımı ve ayrıntıları belirtmemişlerdir."	2,80
Proje önerisinin temel amacı, öğretmenlerin eğitimde kültürel duyarlılığa ilişkin farkındalık düzeylerinin belirlenmesi ve bu doğrultuda eğitim antropolojisi disiplininde kültürel terapi olarak bilinen yöntemin uygulanmasıyla, öğretmenlerin kültürel duyarlılıklarının geliştirilmesidir. Türk eğitim sisteminde, göçlerden ve kültürel çeşitlilikten kaynaklanan bazı çatışmalar düşünüldüğünde proje önerisi konu ile ilgili önemli bir farkındalık ve katkı getirebilir. Öğretmen niteliği kapsamında değerlendirilebilecek kültürel duyarlılık gibi bir konunun antropolojik kültürel terapi yöntemi çerçevesinde ele alınmasının özgün bir yaklaşım olduğu düşünülmektedir. Proje önerisinin konusunun, problem durumunu tanımlaya yönelik akıcı bir yapıda oluşturulduğu, genel özele doğru ilerleyen bir teorik çerçeve sunma eğiliminde olduğu değerlendirilmektedir. Özellikle öğretmenlerin kültürel farkındalıklarının ve yeterliklerinin önemine yönelik bir tartışma yapıldığı görülmektedir. Buna karşın problem durumunun betimlenmesinde, projenin kapsamının açık bir şekilde ortaya konulamaması ve literatürdeki konumunu belirtmeye yönelik bir sentez yapılmamış olması, özgün değeri sınırlandırmaktadır. Ayrıca kültürel duyarlılığın Türkiye özelinde ne gibi bir beklentiye cevap vereceği, kuramsal temellerde yeterince vurgulanmamıştır. Projede geliştirilmesi planlanan Kültürel Terapi programının içeriğinin literatürle ilişkilendirilmediği görülmektedir. Konu, kapsam ve özgün değer hakkında yürütülen tartışmaların, araştırma problemini olgunlaştırmak yerine kavramların tekrar edilmesine yöneldiği değerlendirilmektedir.	3,40
Proje önerisinin amacı,  İlkokul Öğrencilerinde Sınıf Tabanlı Fiziksel Aktivite modelinin (Brain Break-Zihinsel Mola) Akademik Performansa Etkisinin İncelenmesidir.  Çalışmanın özgün yönü fiziksel aktivitenin akademik performansa etkisinin incelenmesidir. Öğrencilerin fiziksel aktivite ihtiyacı belirlenmiş ve bu ihtiyacın sınıf tabanlı fiziksel aktiviteler ile giderilmesi planlanmıştır. Ancak proje önerisine temel teşkil eden amaç, alt amaçlar/hipotezler bağlamındaki belirsizlikler nedeniyle özgün değerinin tartışmalı olduğu düşünülmektedir. Ayrıca, alanyazın ve yöntemde teknik ve kavramsal bütünlük açısından kısıtlar vardır. Örneğin, proje önerisi genelinde alanyazın bağlamında sık sık tekrarlar yapılmış, bazı bilgiler alanyazına dayalı olmadan verilmiş, amaç ve hipotez eş zamanlı kullanılmıştır.	3,00
"Projenin beklenen katkısı olarak ""mobil bankacılık kabulünde ve kullanımında ülkelerarası farklılıkların ülkelerin bankacılık sistemlerindeki temel farklılıklardan da kaynaklanıp kaynaklanmadığının araştırılması"" şeklinde ifade edilmektedir. Projede bu yönüyle genel bir sonuca ulaşılması beklemektedir. Bu çerçevede bankacılık sektöründe mobil teknolojinin kullanımı ve uygulaması konusunda yapılmış çok sayıda çalışmanın olduğu görülmektedir. Önerilen projenin akademik anlamda nasıl bir katkıda bulunacağı net olarak anlaşılamamıştır. Diğer bir deyişle, proje ekibinin finans literatüründeki hangi önemli soruyu cevaplamak için bu proje önerisini tasarladıkları net değildir. Mobil bankacılık uygulamaları ile ilgili bankaların yaptıkları ve yayımladıkları birçok çalışma vardır. Bu proje ile daha önce cevaplanamamış hangi soruların cevaplandırılacağı net olarak belirtilmemiştir.Son olarak önerildiği şekliyle proje, bir araştırma projesi olmaktan ziyade durum tespitine yönelik bir çalışmadır. "	2,20
Bu çalışmanın amacı, tüketicilerin çikolata tercihlerinde, orijin ülke, tüketici etnosentrizmi, algılanan risk ve ilgilenim düzeyi faktörlerinin önemini incelemek ve bu faktörler arasındaki karşılıklı ilişkileri, tat testi de kullanarak ortaya koymaktır. Bu çalışma, diğerlerinden farklı olarak, orijin ülke etkisini teknolojik ürünler ya da moda ürünleri dışındaki bir kategori olan gıda kategorisinde çikolata ürünü ile test etmeyi amaçlamaktadır. Orijin ülke etkisini, tüketici etnosentrizmi,  algılanan risk ve ürüne yönelik ilgilenim düzeyi faktörleri ile aynı anda ele alması bu çalışmanın özgün değeri olarak ifade edilmiştir. Veri toplama sırasında kör tat testinden faydalanılacak olmasının, bu çalışmayı yöntem açısından özgün kıldığı ileri sürülmektedir. Proje önerisinde sözü edilen kavramlar ve ilişkiler başta teknoloji ve moda kategorileri olmak üzere pek çok farklı ürün kategorisinde hâlihazırda incelenmiş durumdadır. Aynı ilişkiler kümesinin bir kez de gıda kategorisi bağlamında incelenecek olması başlı başına araştırmaya özgün değer katmamaktadır. Esasen çikolata ürün kategorisi özelinde de dikkate değer bir menşei ülke etkisi olduğu bilinmektedir. Gıda kategorisinde ya da çikolata ürünü bağlamında yürütüleceği belirtilen çalışma ile ilgili literatürde mevcut bilgi birikimine ne tür bir katkının yapılacağı açık değildir. Proje önerisinin özgün değerinin anlaşılabilmesi için, algılanan risk değişkeninin de dahil edilmesiyle oluşan daha genişletilmiş model ile hangi temel teorinin ne şekilde geliştirileceği ile ilgili tartışmanın sağlanması gerekmektedir. Diğer bir deyişle, tüketiciler herhangi bir ürün kategorisindeki ürünleri değerlendirirken bu değerlendirmeye altyapı oluşturan Ayrıntılandırma Olasılığı ve Sezgisel-Sistematik modellerinde nasıl bir revizyona gidilmesi gerektiğinin açıklanması beklenmektedir. Çalışmanın teorik katkısı bu nedenlerle sınırlıdır. Sonuç olarak yukarıda belirtilen eksiklikler nedeniyle proje önerisinin özgün değerinin yetersiz olduğu düşünülmektedir. 	1,40
"Havalimanlarının sürdürülebilir performanslarını ortaya koymak ve sürdürülebilir performans yazılım ve sürdürülebilirlik ölçeği geliştirilmesi önerinin birincil amacını oluşturmaktadır. Türkiye’de havalimanlarının sürdürülebilir performans göstergeleri kullanılarak iç ve dış performanslarının değerlendirilmesi, ayrıca havalimanı performanslarının ulusal ve uluslararası düzeyde karşılaştırmalarının yapılmasına imkân tanıyacak bir modelin geliştirilmesi önerinin ikincil amacıdır. Önerilen projenin özgün değerini sınırlandırılan hususlara aşağıda yer verilmiştir:Sunulduğu haliyle proje önerisi bir araştırma projesi olmaktan ziyade uygulamalı yarar sağlama amacı güden bir çalışmadır.Geliştirilecek sürdürülebilir performans ölçeğinin başka sektör ve alanlarda geliştirilmiş olanlardan kuramsal açıdan nasıl ayrışacağı belirsizdir. Öneride herhangi bir kuramsal tartışmaya rastlanmamıştır (örn. kaynak tabanlı yaklaşım açısından sürdürülebilir performansın önemi ya da yeni kurumsal kuram bağlamında sürdürülebilir performansın simgesel önemi gibi). Önerinin kuramsal yetersizliği özgün değeri kısıtlamaktadır.Proje önerisinde konuyla ilgili yazın sistematik ve kapsamlı bir şekilde sunulmamıştır. Proje önerisinde literatür özeti olarak sunulan metinler birkaç çalışmanın bulgu ve görüşlerinin yazılmasından ibarettir. Bu metinlerden konuyla ilgili bilimsel birikimin düzeyini ve doldurulabilecek boşluğu anlamak olanaklı değildir. Diğer yandan, sunulan çalışmaların önemli bir kısmı da kaynakça kısmında görülmemektedir. Proje önerisiyle havalimanlarının sürdürülebilir performans ölçütlerinin belirlenmesi amaçlanırken, literatür özetinin sonunda performans değerleme yöntemleri olarak işletmelerde bireysel performansın değerlendirilmesinde kullanılan yöntemler sunulmaktadır. Bu durum performans değerlendirme ölçütleriyle ilgili bir karışıklığa işaret etmektedir. Proje sürdürülebilirlik performansı konusunda yeni bir ölçüm yöntemi önermemektedir. Ölçüm için yeni bir enstrüman geliştirilmesi önerilmemiştir. Yalnızca kullanılacak ölçütlerin ve bu ölçütlerin göreceli ağırlıklarının sahada konuda bilgi sahibi kişilere danışılarak belirleneceği belirtilmektedir. Dolayısıyla projenin yöntemsel açıdan özgün değeri düşük bulunmuştur. Kullanılacak olan OMAX yöntemi literatürdeki kavramsal ya da yöntemsel herhangi bir eksikliğe bağlanmamış, ne gibi bir yenilik getirdiği belirtilmemiştir.Ayrıca proje önerisi konuya işletme perspektifi ile yaklaştığını belirtmiş, ancak ilgili literatürde sürdürülebilirlik ile ilgili dengeli skor kartı (balanced scorecard) veya üçlü kar (triple bottom line) gibi belli başlı çerçeveler kavramsal olarak tartışılmamıştır. Projedeki bulguların ""işletme körlüğü""nün azaltılmasına katkı sağlayacağı belirtilmiş, ancak işletme körlüğü kavramı tanımlanmamış, bu kavrama dair bir literatüre atıfta bulunulmamış ve de bulguların işletme körlüğünü nasıl azaltacağına değinilmemiştir.“Sürdürülebilir performans” proje önerisinde tam olarak tanımlanmamıştır. Literatür özetinde sürdürülebilir performans ile ilgili üç alt boyuttan bahsedilmektedir (ekonomik, sosyal ve çevresel) ancak bu boyutlar bir araya geldiğinde sürdürülebilir performansın nasıl ortaya çıktığı tartışılmamaktadır. Proje önerisinde özgün katkılardan biri olarak “32 havalimanı ölçeğinde” çalışma yapılacak olması belirtilmiştir. Bununla birlikte Torum ve Küçükyılmaz’ın (2009) çalışması hem kavramsal model, hem örneklem hem de geliştirilen parametreler anlamında sürdürülebilir performans konusunun daha önce çalışıldığını göstermektedir. Dolayısıyla proje önerisinin bu konudaki özgünlük iddiasını güçlendirmesi gerekmektedir. "	1,00
Önerilen projenin amacı medya kullanımının, tüketim kültürü ideallerinin ve materyalistik eğilimlerin çocukların ve ergenlerin yaşam tatminlerine olan etkisinin araştırılması olarak belirtilmiştir. Proje önerisinin başlığı ve amacı da dikkate alındığında medya tüketiminin tüm tüketim kültürünü açıklaması sınırlı kalacağından, bu haliyle amaç-içerik sorunu ortaya çıkmaktadır. Proje önerisinin başlığının Medya Tüketim Kültürü ve Medya Tüketiminde Materyalizm olarak revize edilmesi daha yerinde olacaktır. Sürdürülebilir kalkınmanın öneminin sıkça vurgulandığı günümüzde önerilen projenin konusu oldukça önemlidir. Ancak proje önerisinde teorik ve uygulamaya ilişkin önemli eksikler bulunmaktadır. Proje önerisinde, materyalist eğilimlerin ve tüketim kültürü ideallerini içselleştirmenin olumsuz sonuçlarından yola çıkılmıştır. Bu kapsamda açıklanmaya çalışılan ana bağımlı değişken yaşam tatmini olarak görülmektedir. Ancak araştırmada en yoğun şekilde materyalistik eğilim konusu, öncülleri ve sonuçları tartışılmış,  çocuk ve ergenlerde yaşam tatmininin tanımına, yansımalarına ve doğuracağı sonuçlara ilişkin yeterli bilgi sunulmamıştır.Modelde tüketim kültürü idealleri ile materyalistik eğilim arasında karşılıklı bir etkileşim öngörülmüş, ancak hipotezlerde tek yönlü tüketim kültürü ideallerinin materyalistik eğilimi etkileyeceği ileri sürülmüştür.Model genellikle literatürde etkisi kanıtlanmış ilişkiler üzerine kurulmuştur. Bu sebeple özgünlük ulusal çapta vurgulanmış, ülkemizde benzer çalışmaların sayısının az olduğu belirtilmiştir. Çalışmanın katkısı vurgulanırken ülkemizde bu ilişkilerin farklı olabileceği varsayılmaktadır. Ancak proje önerisinde uluslar veya kültürler arası farklılık beklemeye sebep olacak herhangi bir tartışma sunulmamıştır.Proje önerisindeki araştırma modelinde medya kullanım alışkanlıkları ve yaşam tatmini arasında direkt nedensel ilişki öne sürülmektedir. Ancak, proje önerisi içeriğinde bu ilişki ile ilgili bir tartışma bulunmamaktadır. Ayrıca söz konusu etkilerin nedensel olarak hangi yönde oluşabileceği de bir tartışma konusu olarak proje önerisinde yer almalıdır. 	2,80
"Önerilen projede ""gelişmekte olan ülke kökenli çokuluslu şirketlerin uluslararasılaşma faaliyetlerini daha iyi anlamak ve tanımlamak amacıyla, Türk aile işletme gruplarına bağlı firmaların sahip oldukları sosyal ağları ve sosyal sermayeleri ile gerek Türkiye'de gerekse uluslararası pazarlarda oluşturdukları uluslararası ortak girişim (UOG) faaliyetleri arasındaki ilişkiyi, kurumsal yönetişim mekanizmalarının ve örgütsel öğrenmenin düzenleyici (moderating) etkilerini dikkate alarak incelemek"" amaçlanmaktadır.Proje önerisinde daha önceki bilimsel değerlendirme raporlarında değinilen sorunların devam ettiği gözlenmiştir. Bu sorunlara aşağıda değinilmiştir:Yapılan iyileştirmelere karşın, proje önerisi çok geniş bir yazına dayanmakta, farklı kuramsal çerçevelerden ödünç alınmış kavramlar kullanmaktadır. Öneride kavramsal/kuramsal karmaşa sorunu halen devam etmektedir, proje önerisinin takibi ve anlaşılması zordur. Bir başka önemli sorun, daha önceki panel raporlarında da belirtilmiş olan ve Türkiye bağlamında anlamlı analiz biriminin aile işletme grubu olduğu hususunun dikkate alınmaması ve bağlı şirket düzeyinde hipotezlere yer verilmesidir. Önceki raporlarda değinildiği gibi,  ortak girişimin bağlı şirketin değil de holdingin sermaye ortaklığı vasıtasıyla gerçekleşme olasılığı yüksektir. Eğer bu görgül bir sorun olarak değerlendiriliyorsa küçük bir öncül (preliminary) araştırma yapılarak ortakların kaçta kaçının çatı veya bağlı şirket olduğu bulunabilir ve öneride bu bilgiye yer verilebilir. Ayrıca holdinge bağlı bir şirket uluslararası ortak girişime katılsa bile buna ilişkin karar Türk iş sisteminde aile işletme grubu düzeyinde alınabilir. Bu bakımdan söz konusu girişimin bağlı şirketin özellikleri ile değil de işletme grubunun özellikleriyle ilişkili olabileceği halen yeterince dikkate alınmamış görünmektedir. Proje önerisinde aynı grup içindeki şirketlerin ağlarının özelliklerinin ve sosyal sermayelerinin farklılaşabileceğine dair argüman bu bakımdan yeterli bulunmamıştır.Kuramsal olarak sosyal sermayenin neden projeye dahil edildiği iyi gerekçelendirilmemiştir. Tüm hipotezlerde sosyal sermaye sosyal ağ konumu (merkezilik) ile aynı yönde tahminler vermektedir. Bu da sosyal sermayenin sosyal ağ konumundan farklı olarak neyi açıkladığı sorusunu gündeme getirmekte ve bu kavramın önerinin kuramsal yapısına katkı yapmadığı görüşünü güçlendirmektedir. Bu durum projenin özgün değerini sınırlandırmaktadır. Benzer şekilde yönetişim mekanizmalarına dair tüm hipotezler hem aynı yönde gitmekte, hem de yurtiçi ve yurtdışı arasında bir ayırım yapmamaktadır. Bu da neden 3-4 farklı yönetişim mekanizması hipotezinin ayrı ayrı modelde yer alması gerektiği sorusuna yol açmaktadır. Önerinin kapsamının genişletilerek daha çok değişken eklenmesindense kuramsal olarak derinleştirilmesi ve farklı değişkenlerin etkileri arasında farklılık olup olmadığının irdelenmesinin önerinin özgün değerini artıracağı düşünülmektedir.Proje önerisinde yurtiçinde ve yurtdışında yapılan ortaklıklarda inisiyatif sahibinin farklı olabileceği dikkate alınmamıştır. Yurtdışında yapılan ortaklıklarda Türk firmaları aktif olarak ortak aramaktadırlar. Oysa yurtiçinde yabancı şirket farklı ortaklık alternatiflerini değerlendirip seçim yapabilmekte, bu durumda seçilen şirketin grup içindeki sosyal ağ konumu daha çok anlam ifade etmektedir. Dışa doğru yatırımda ise ağ konumunun ortaklıkla ilintili olması muhtelif nedenlerden olabilir (merkezi olmayan firmaların yurtdışına gitmemesi ya da farklı bir giriş stratejisi seçmesi ya da gerçekten grubun merkezi firmaları yurtdışına göndermesi). Bu açıdan iki türlü ortaklığı tek bir projede birleştirmenin projeyi karmaşıklaştırdığı düşünülmektedir.Türkiye bağlamında aile sahipli işletme gruplarına bağlı firmaların uluslararası ortak girişimlerde bulunmalarını sosyal ağ kuramı ile inceleyen ilk çalışma olma iddiası özgün değer için uygun değildir. Bunun yerine sosyal ağ kuramından hareketle Türkiye'deki işletme gruplarının uluslararası ortak girişimlerinin araştırılmasının literatüre nasıl bir katkı sağlayacağı belirtilebilir. Örneğin başka bir kurumsal bağlamda sosyal ağların uluslararası ortak girişimlerdeki rolü farklı olabilir.Benzer şekilde, sosyal ağ yapısının hem statü hem de aracılık boyutlarından incelendiği tek çalışma olması iddiası yerine, bu iki boyutun birlikte ele alınmasının literatüre nasıl bir değer katacağı açıklanabilir.İş sistemlerine dair farklılıkların etkisi literatür taraması kısmında yer almazken, sadece özgün değer kısmında yer almıştır. Eğer araştırma bu farklılıkları ortaya çıkarmayı ve etkilerini belirlemeyi amaçlıyorsa, bunlar örgütsel öğrenme çerçevesinden de ele alınmalıydı.Proje ekibinin literatüre hâkimiyeti uygun olmakla birlikte, değişkenler arası ilişkilere dair varsayımlar nispeten daha zayıf görünmektedir.Proje önerisinin mevcut ve daha önceki versiyonlarında proje ekibi uluslararası ortak girişimlerin kuruluşunda ilgili firmaların sosyal ağ ve sermaye yapılarını dikkate alacağını ifade etmiştir. Ancak daha önceki panel ortak raporlarında işletme gruplarının sosyal ağları ve sermayeleri ciddi biçimde etkileyebileceği ifade edilmiştir. Dolayısıyla proje önerisi UOG’lere dâhil olan firmaların davranış biçimlerini incelemek istiyorsa bu firmaların bağlı bulundukları işletme gruplarından daha farklı sosyal ağ ve sermayeye sahip olabileceğini öneride kavramsal olarak tartışmalıdır. Proje önerisinde bu konuyla ilgili sadece bir cümleye (“Sonuçta hangi gerekçeyle olursa olsun işletme grubu bünyesinde oluşturulan ağlar içinde her bağlı kuruluşun yeri ve etkisi farklılaşmaktadır”) yer verilmiştir."	2,80
Önerilen projede Türk bankacılık sistemindeki likidite yaratımı araştırılacak olup, hangi bankaların daha çok likidite yarattığı, likidite yaratımının zamanla nasıl değiştiği ve likidite yaratımında yerel ve küresel faktörlerin rolü gibi konuların incelenmesi amaçlanmaktadır. Projenin ilk kısmında 2002-2016 dönemi için her bankanın her çeyrek itibari ile ne kadar likidite yarattığı hesaplanacaktır. Proje önerisi bankacılık sektöründe yaşanan likidite sorunlarına çözüm bulmaya yönelik bir girişim olarak değerlendirilmiş ve özgün bulunmuştur. Revize edilen proje önerisinde küresel faktörlerin likidite yaratma üzerine etkisinin eklenmiş olması olumlu değerlendirilmiştir. Ancak, proje önerisinin sadece Berger ve Bauman (2009) makalesine dayandırılması ve mevcut haliyle Türk bankacılık sistemine özgü karakteristikleri yansıtmaması özgün değeri sınırlandırmaktadır. 	3,60
"Proje önerisi içeriği; edebiyat, din, ideoloji ve kimlik ilişkilerini ele almayı amaçlaması bakımından önemlidir. Ancak aşağıda belirtilen eksiklikler proje önerisinin özgün değerini sınırlandırmaktadır:Proje önerisinde, Halide Edip’in romanlarının daha önceki çalışmalarda tarihi bağlamda değil sadece kurgusal metinler olarak ele alındığı ileri sürülmektedir. Oysa Halide Edip üzerine yapılan çalışmalar çoğunlukla onun eserlerini tarihi ve sosyolojik açıdan ele alan incelemelerdir ve bu bağlamda yazarın eserleri üzerine geniş bir literatür de bulunmaktadır.   Halide Edip’in romanları ile tefrika edildiği yayın organları arasında ideolojik bir bağlantı/örtüşme bulunduğu varsayılmaktadır. Bu varsayımın bazı romanlar ve yayın organları için geçerli olabileceği kabul edilebilirse de bunu yazarın tefrika edilen bütün romanları ve yayın organları için genellemek mümkün değildir.   Proje önerisinde yer alan, “Halide Edip örneğinde, Türk romanlarının gerçeklikten uzak kurmaca metinler değil, Türkiye’nin siyasal, tarihsel ve kültürel ortamında oluşarak anlam kazanan ama aynı zamanda topluma intikal ederek anlam üreten metinler olarak şekillenmiş olduğu söylenebilir” şeklindeki ifadede görüldüğü gibi roman türünün temel tanımıyla çelişen yargılar bulunmaktadır. Projede yer alan terim ve kavramların net ve belli bir literatür bağlamında kullanılması gerekmektedir. Ama öneride bu çerçevede bazı sorunlar bulunmaktadır. Örneğin başlıkta ve önerinin içerisinde kullanılan “Kimlik ideolojisi” kavramının tanımı ve içeriği net değildir. Projenin başlığı ve içeriği arasındaki uyumsuzluk çalışmada ne gibi sonuçlara ulaşılacağı konusunu belirsizleştirmektedir. Mevcut başlıkta kimlik ideolojisi ve din olgusuna vurgu yapılırken, projenin amaç ve yöntemine dair izlenecek yol daha ziyade tefrika romanların ideolojik arka planlarının tespiti ile sınırlı görünmektedir. Proje önerisinin yönteminin tek kaynağa (John B. Thompson, İdeoloji ve Modern Kültür) dayandırılması özgünlüğü desteklemek açısından yeterli değildir. "	1,80
"Poetik imgeler adlı proje; edebi metin araştırmalarında göz ardı edilen poetik imge kavramını bilimsel metotlarla ortaya koymayı ve metin çalışmalarının şiiri okuyup nesre aktarmaktan öte bu bilimsel bakış açısıyla zenginleştirilmesini hedeflemiştir. Bu bakımdan özgündür. Ancak, öncelikle literatür taraması yeterince ayrıntılı olmadığından bu alandaki çalışmaların ne durumda olduğu ve bu çalışmanın tam olarak nasıl alanı tamamlayacağı konuları çok net ortaya konulmamıştır. Bazı ifadeler (örneğin ‘sonradan erişilecek bütün kaynaklar’ ifadesi) literatür taramasının eksik olduğu düşüncesini desteklemektedir ki bu da çalışmanın özgün değerinin değerlendirilmesini zorlaştırmaktadır. Metinde bahsedilen Türkçe çalışmalar nispeten daha günceldir, ancak bahsedilen sadece iki yabancı eserden biri 1918 biri de 1947 tarihlidir. Bu tarihlerden sonra bu alanda hiç çalışma yapılmadıysa bu açık açık belirtilmelidir.Bunlara ek olarak, metin içinde bahsi geçen terimler örnekler ile açıklanmamıştır. Sadece imge sınıflandırması ve edebi terimler değil, iş paketlerinde yer alan terimler, örneğin IP12’deki “psikanalitik çözümleme” terimi açıklanmadan bırakılmıştır, dolayısıyla yoruma açıktır ve değerlendirmesi çok zordur.  Aynı şekilde, batı edebiyatındaki retorik ve doğu geleneğindeki belagat birikiminin karşılaştırılması çalışmanın merkezideki hedeflerden biri olmasına rağmen bu terimler açıklanmamış, farkları belirtilmemiştir. Sonuç olarak, proje önerisinin değerlendirilebilmesi için literatür taramasının eksiksiz olması, projenin literatürü nasıl tamamlayacağının daha net bir şekilde ortaya koyulması, yapılacak işlerin muğlak ifadelerden kaçınılarak somut adımlar olarak sunulması gereklidir. Edebiyat incelemesiyle ilgili terim, kavram, akım isimleri ve yöntemleri açık, net ve sınırları belirli bir şekilde tanımlanmalıdır. "	3,40
Proje önerisi, 1869-1923 yılları arasında Türkiye’deki kadın dergileri ve kadın yazarlar üzerine yenilikçi bir çalışma ortaya koymaktadır. Literatürde, belirli bir dönem, yazar ve süreli yayın üzerinde yapılan çalışma sayısının yok denecek kadar az olması projenin özgün değerini artırmaktadır. Proje önerisi, ele aldığı konu, uygulayacağı yöntem ve elde edilen sonuçların dijital ortama aktarılacak olması dolayısıyla edebiyat çalışmalarına alternatif bir model sunacaktır. Projenin daha önceki sunumunda yer alan, incelenecek kadın yazarların metinlerindeki İstanbul temsillerinin kapsamın dışında bırakılmış olması sayesinde, proje önerisinin odağı netlik kazanmıştır. Ayrıca edebi çevrenin ön plana alınmış olması, söz konu dönemde kadınlara özgü bir edebi alanın oluşup oluşmadığı araştırılırken önem taşımaktadır. 	5,00
Bu projede Köktürk Yazıtları, Kutadgu Bilig, Dîvânu Lügâti't-Türk ve Dede Korkut Hikayeleri gibi tarihi dönemlere ait Türkçe metinler incelenecek ve metinlerin kavram haritaları çıkarılacaktır. Metinlerdeki göstergebilimsel kodlar ve metinlerin edebi ve dilbilimsel özellikleri ayrıntılı olarak ve geliştirilecek nesnel yöntemler ile incelenecektir. Proje hem konusu hem de yöntemi bakımından özgün değere sahiptir. Ancak aşağıdaki noktalar özgün değerin gücünü zayıflatacak niteliktedir. Önerilen çalışmaya benzer uluslararası çalışmalar ile bu çalışmanın karşılaştırılması daha ayrıntılı bir şekilde proje önerisinde yer alabilirdi. Örneğin, proje önerisinde yer alan “bu proje, metoduyla Türkiye’de ve Türk dünyasında ilk çalışma olacaktır ve onun benzer konudaki uluslararası çalışmalarla paralellik göstermesi hedeflenmektedir” ifadesinde bahsedilen benzer konulardaki uluslararası çalışmalara örnek verilmeli ve aralarındaki paralellikler tartışılmalıdır. Aynı şekilde çalışmanın alana olası katkısı daha net dile getirilmelidir. Örneğin, “Türk dilbilimiyle ortaya çıkacak sonuçlar da lengüistik literatürde daha geniş yer almaya başlayacaktır” ifadesindeki dilbilim alanyazınına örnek verilmeli, hangi çalışmaları tamamlayacağı açıklanmalıdır.Türk İslam dünyası kavramlar haritasının ortaya konulmasında ve özel metin kurucu işaretleri ve semiyotik kodlarının tarihi metin yapısıyla ilişkilendirilmesinde Orhun Anıtlarındaki metinlerin kullanılması projenin sonucunu olumsuz etkileyecek bir durumdur. Dîvânu Lügâti't-Türk adlı eserin metni Arapça olmakla beraber içerisinde Türkçe atasözleri ve dörtlükler bulunmaktadır. Eserde yer alan atasözleri ve dörtlüklerin Türk İslam metinlerinin kavramsal ve semiyotik incelenmesine imkan verecek miktarda olmadığı bilinmektedir.	3,60
"Göç, gerek Türkiye'de gerekse uluslararası düzlemde önem taşıyan ve başta kentleşme olmak üzere birçok dinamiği etkileyen bir olgudur. Bu çerçevede, Nabokov’un eserleri üzerine yapılacak bir inceleme, hem edebiyata hem de edebiyatın iletişim halinde olduğu diğer disiplinlere veri sağlaması bakımından dikkate değerdir. Ancak aşağıda belirtilen gerekçeler doğrultusunda proje önerisinin bu önem çerçevesinde özgün değeri oldukça sınırlıdır. Proje önerisinde konunun hangi boyutlarıyla ve nasıl ele alınacağına dair yeterli açıklama bulunmamaktadır. Özette geçen “metinlerin genel anlamda göç, özelde ise 20. yy Rus Göçünü ne ölçüde şekillendirdiği anlaşılacaktır” ifadesi ile bir edebi metnin, göç hadisesini nasıl şekillendireceği anlaşılamamaktadır. Aynı şekilde, “göç ve göçmenlik olgusunun kurguda ve içerikte ele alınışının tespiti bu projenin konusunu oluşturur” ifadesiyle de ne kast edildiği anlaşılamamaktadır.  Proje önerisinde Nabokov’un göç edebiyatı için önemli bir yazar olduğu ön kabulünden hareket edilmiştir ancak bu husus ayrıntıları ile gerekçelendirilmemiştir. Örneğin hangi eserlerden hareketle Nabokov’un göç edebiyatı için önemli bir yazar olduğu gösterilebilirdi. Proje önerisinin Nabokov üzerine yapılan çalışmalardan farklı olarak hangi özgünlüğü taşıyacağı belirtilmemiştir. ""Çalışmamızı yegâne kılan, Nabokov’un tüm düzyazı yaratıcılığını içeren geniş kapsamlı bir rehber olma niteliğidir"" ifadesi projenin özgünlüğünü ortaya koyacak nitelikte değildir. Göç çalışmalarına ilişkin geniş bir literatür bulunmaktadır ancak proje önerisi içerisinde literatür tartışması yeterince yapılmamıştır.Proje önerisinin kuramsal çerçevesi tek bir kaynağa (İlhan Tekeli, Göç ve Ötesi) atıfla kurulmuştur. Metin analizi konusunda biyografik eleştiriye atıf yapılmıştır, ancak bu yöntemle metinlerdeki göç olgusu bütün boyutları ile açıklanamaz.  "	1,40
Çocuk istismarı ve ihmalini önleme konusunda Türkiye’de bilimsel açıdan önleme ve müdahaleye yönelik yapılan araştırmaların yetersizliği ve sistematik bir yaklaşımın eksikliği önerilen bu projenin planlanmasında teşvik edici bir unsur olmuştur. ACT programı, aile ve çocuk temelli olarak geliştirilen bir program olması, detaylı biçimde yapılandırılmış olması, maliyetinin düşüklüğü nedeniyle sosyoekonomik düzeyi düşük gruplara kolaylıkla uygulanabilir olması ve kanıta dayalı olması nedeniyle tercih edilen bir programdır. ACT programının uygulandığı ülkelerde yürütülen görgül çalışmalar programın erken çocukluk dönemindeki çocuk istismarı ve ihmalini önleme konusunda etkili bir program olduğunu desteklemektedir. Dolayısıyla bu proje kapsamında ebeveynlerin bilgi ve farkındalık düzeylerinin arttırılarak etkililiği bilimsel olarak kanıtlanmış bir müdahale programının kültürümüze kazandırılması ve bağlamsal faktörlerin de dikkate alınması önerilen projenin özgün bir değerini desteklemektedir.  	4,50
Projede ilk olarak olaysal bellekte kodlama ve başarılı ve başarısız hatırlama faaliyetleri esnasında gerçekleşen nöral faaliyetlerinin birbirleriyle ne kadar örtüştüğü araştırılacaktır. İkinci olarak bilme hissi kararları esnasında gözlemlenen nöral faaliyetlerin kodlama ve hatırlama işlemleri sırasında gerçekleşen nöral faaliyetler arasındaki ilişki araştırılacaktır. Bütün bu araştırmalar, olay ilişkili potansiyeller, güç spektrumu ve kaynak belirleme analizleri yöntemlerinin bir arada kullanıldığı bir analiz paketi ile gerçekleştirilecektir. Başarılı ve başarısız olarak hatırlanan ve hatırlanmayan bilgilerin kodlanmasında beyinde ne gibi sinirsel faaliyet farkı oluştuğunu gösteren birçok beyin görüntüleme çalışması alanyazında mevcuttur. Bilme hissi kararlarıyla ilişkili beyin alanlarını gösteren de bilimsel araştırmalar vardır. Alanyazındaki çalışmalar hesaba katıldığında bu proje önerisinin yeniliği güç spekturumu ve kaynak belirleme analizi gibi farklı yöntemler kullanmasıdır. Buna karşın, bahsi geçen yöntemlerin alanyazındaki hangi eksikleri nasıl gidereceği belirtilmemiştir. Ayrıca, proje önerisi incelendiğinde konu ile ilgili son 10, özellikle son 5 yıldaki yayınlara  (öz-atıf dışında) çok kısıtlı atıf yapıldığı dikkat çekmiştir. Kapsamlı bir literatür taraması sonrasında proje önerisinin özgün değerinin açıkça ortaya konulması uygun olacaktır. 	2,40
"Proje kapsamında süreklilik arz eden renk spektrumunun, kategorik renk algısına nasıl yol açtığının irdelenmesine dair kuramsal temellere dayanan deneyler önerilmiştir. Bu bağlamda önerilen deneyler iki kuramsal yaklaşımı (İkili Kodlama kuramı ve Algısal Değişim kuramı) karşılaştırmaya yöneliktir.Proje kapsamında birinci çalışma için önerilen deneylerin ana çıkış noktası Roberson ve ark. (2009) makalesindeki deneysel yaklaşımdaki bazı yöntemsel tutarsızlıklar ve yöntemsel eksikliklere rağmen elde edilen sonuçlara dayandırılan ""ikili kodlama kuramı""nı destekleyen açıklamalardır. Önerilen proje kapsamında, Roberson ve ark. (2009)'da Munsell sisteminin(algısal düzensiz)ve CIE L*u*v (algısal düzenli) sisteminin tutarsız kullanıldığı bundan ötürü ""ikili kodlamana kuramını"" destekleyecek sonuçlar elde edildiği iddia edilmektedir. Bahsedilen renk kategorizasyon sistemleri (Munsell ve CIE L*u*v'nin varyantı olan CIE LCH sistemleri)  tutarlı olarak kullanıldığında başka yorumlar çıkacağı varsayılmaktadır. Ancak bu proje önerisinde teklif edilen yöntemsel yeniliğe rağmen, gene Roberson ve ark. (2009)'a benzer şekilde ""ikili kodlama kuramını"" destekleyen bulgular elde edildiği takdirde projeye nasıl devam edileceği açıkça belirtilmelidir. İlk çalışmadan hedeflenen bulgular elde edilemediği takdirde üçüncü çalışma için de dayanak zayıflayacaktır.İkinci çalışmada irdelenmesi hedeflenen dile dayalı hemisfer yanlılıklarını irdelemek için temel çıkış noktası gene tek bir makaledeki yöntemsel yaklaşımdır. Gilbert ve ark. (2006) çalışmasında, sunum süresi sınırlanmadığı için yöntemsel eksiklik olduğu vurgulanmaktadır ve ancak 200 ms'den uzun olmayan sunum süreleri ile yanlılığın çalışılabileceği iddia edilmektedir. Ancak Gilbert ve ark.'nın (2006) sınırlanmamış sunuma rağmen neden kuvvetli yanlılık etkisi bulabildiğinin tartışması yeterli değildir. Böyle bir tartışmanın detaylarıyla yapılması projenin özgün değerini daha anlaşılır kılacaktır. İlk çalışmada olduğu gibi, önerilen yöntemsel yeni yaklaşıma rağmen yeni bir sonuç elde edilememe ihtimali değerlendirilmelidir. Proje önerisinin sadece Roberson ve ark. (2009) ve Gilbert ve ark. (2006) üzerine kurgulanması özgün değeri zayıflatan bir husustur.  Proje kapsamında önerilen ve toplam 20 deneyden oluşan 3 ana çalışma, kendi içlerinde tutarlı ve sistematik olarak yöntemsel bir soruna çözüm olabilme potansiyeli olan çalışmalar olsalar da, tek bir proje olarak değerlendirilmeleri zor olmuştur. Çalışmalar anlamlı bir bütün olarak bir araya gelmemektedir."	2,20
"Proje önerisinde yer alan en önemli yöntemsel eksikliğin Ergenlerin Ruh Sağlığı Profilinin oluşturulmasının amaçlandığı bir araştırmada klinik örneklemde yeterince geçerliliği ve güvenirliği çalışılmamış olan bir ölçüm aracının kullanılması olduğu düşünülmektedir. İlk proje önerisinde Türkiye’de yer alan ergenler için bir standardizasyon çalışması hedeflenirken bu hedefin gerçekleştirilmeden proje önerisinden neden çıkarıldığı ve standardizasyonu olmayan bir ölçüm aracı ile hedeflenen bir profilin nasıl ortaya çıkarılabileceği tam olarak anlaşılamamıştır. Söz konusu ölçek sadece bir semptom tarama envanteri olarak kullanılabilecekken, ulaşılması hedeflenen sonuçlarda “Bu çerçevede uygulama yapılacak okulların belirlenmesi ve okulla iş birliğinin sağlanması gibi konularda Milli Eğitim Bakanlığı projemizi destekleyecek ve EPBE'nin Rehberlik Araştırma Merkezleri'nde kullanılmaya başlanacaktır” gibi ifadeler yer almaktadır. Buradan hareketle sadece bir semptom tarama olarak kullanılabilecek bir ölçeğin bazı yerlerde bir tanılama aracı olarak da kullanılabileceği gibi kapsamı aşan ifadelerin olduğu görülmektedir. Bu unsurun proje önerisinde mutlaka netleştirilmesi gerektiği düşünülmektedir.  Araştırmanın özgün değeri, EPBE’nin DSM-5 tanı kriterlerine dayandırılarak oluşturulan ilk ölçek olması ve ülkemizde ergenlerde kişilik bozukluklarını değerlendiren ilk ölçek olması üzerine temellendirilmiştir. Ancak, literatür özeti bölümünde araştırmanın öne sürülen bu özgün değerlerini destekleyecek bulgulara yer verilmemiştir. Örneğin, EPBE’nin DSM-5 referans alınarak hazırlandığı belirtilmiş ancak DSM-5’in kişilik bozukluklarını değerlendirmede önceki sürümlerinden farklılıklarına değinilmemiştir. Bunun yanı sıra, ergenlerde kişilik bozukluklarının değerlendirilmesi ya da tanılanması ile ilgili alan yazındaki farklı görüşlere de değinilmediği dikkat çekmektedir. Bu konudaki en temel tartışma, ergenlik döneminde bireylerin kişilik özelliklerinin halen şekillenmekte olduğu, dolayısıyla söz konusu kişilik özelliklerinin sürekliliği ve değişmezliği yönünden değerlendirilmesinin zor olduğu ancak diğer taraftan bazı kişilik bozukluklarının öncülerinin çocukluk ve ergenlik yıllarından itibaren dikkat çekebildiği şeklindedir (Lenkiewicz, Srebnicki & Brynska, 2015; Adshead, 2012). Dolayısıyla ergenlerin kişilik özelliklerinin değerlendirilmesinde, gelişim dönemine özgü ortaya çıkabilecek problemlere değinilmemiş olması çalışmanın önemli eksikliklerinden biri olarak değerlendirilmiştir.   Çalışma bu haliyle mevcut bilimsel eksiklikleri ve/veya problemleri ortaya koyabilen ve bu eksikliklerin giderilmesine veya problemlerin çözümüne yönelik özgün bir çalışma olarak değerlendirilmemiştir."	1,50
"Projede EEG biyolojik geri bildirim uygulamasının kullanımıyla, kadın ve erkek okçuların performanslarının geliştirilmesine yönelik bir araştırma önerisinde bulunulmuş olmakla birlikte, bu konunun neden araştırılmaya değer olduğu yeterince açıklanmamıştır. Öncelikle EEG biyolojik geri bildirim uygulamasının uygulama alanındaki faydası dışında, spor psikolojisi ve bilişsel psikoloji açısından ne gibi bir bilgi sağlayacağı açıklanmamıştır. Araştırmanın hipotezleri olarak sunulan ifadeler arasında, amaç, hedefler, konu, kapsam ve literatür özetinde hiç bahsedilmemiş hususlar (örn. kadın ve erkek sporcular arasındaki performans farkı, yarışma kaygısı vs.) bulunmaktadır. Bu bakımlardan proje önerisinin mevcut bilimsel eksiklikleri ve problemleri ortaya koyamamıştır. Önerilen uygulamanın, diğer alternatifler arasından, neden seçildiği açıklanmamıştır. Bu bakımdan proje önerisinde bilimsel problemlerin çözümüne yönelik yenilikçi bir öneri sunmamıştır. Hızlı bir alanyazını taramasıyla karşılaşılan ""Landers DM, Petruzzello SJ, Salazar W, Crews DJ, Kubitz KA, Gannon TL, Han M. The influence of electrocortical biofeedback on performance in pre-elite archers.Med Sci Sports Exerc. 1991 Jan;23(1):123-9. PubMed PMID: 1997806 "" makalesi ile benzer bir çalışmanın alanyazında yapıldığını gösterdiğinden proje önerisinin özgün değeri ile ilgili soru işaretleri oluşturmuştur.Proje önerisinde neden elit okçuların seçildiği, biyolojik geribildirimin kaygılarının azalmasını ve dikkatini artmasını ne gibi zihinsel mekanizmalar aracılığıyla etkileyeceği belirtilmemiştir. Biyolojik geribildirim sunmanın performansa olan beklenen etkisinin kuramsal altyapısı açıklanmamıştır. Tüm bu nedenlerden dolayı çalışmanın özgün değeri düşüktür."	1,00
"Proje, son derece ciddi ve önemli bir problem olan aile içi şiddete değinmekte, bu olaya literatürde alışık olunandan gördüğümüz farklı bir bakış açısıyla yaklaşmakta (şahit, mağdur ve fail açısından) ve bu sorunla mücadele etmeye / baş etmeye yönelik olarak bir eğitim programı hazırlamayı ve bunun etkinliğini araştırmayı hedeflemektedir. Bu anlamda kuramsal açıdan olduğu kadar, uygulama açısından da çok önemli bir eksikliği gidermeyi hedeflemektedir. Söz konusu bu sorunun nedenlerine ve müdahale çalışmalarına dair kapsamlı çalışmalar (örneğin metaanaliz çalışmaları) ulusal ve uluslararası alanyazında mevcuttur. Önerilen projenin özgün değerinin açık ve net olarak değerlendirilebilmesi için bu alanyazının ayrıntılı şekilde özetlenmesi ve önerilen projenin bu yazındaki hangi boşluğu doldurduğunun sistematik bir şekilde ele alınması gerekmektedir. Özgün değerin bir başka temeli olarak ifade edilen, sonuçlara dayalı olarak var olan politikaların değerlendirilerek, yeni politikalar üretilmesi hedefi için ise proje bulgularına ihtiyaç yoktur; çünkü var olan politikalar şu anda da alan yazın ışığında değerlendirilerek öneriler sunulabilecektir. Projeden çıkan hangi sonuçların politikaların hangi yönüne ışık tutacağı belirsizdir; bu nedenle bu açıdan da projenin özgün değeri zayıftır.Çalışmanın konusu, kapsamı ve sonuçları oldukça önemli olsa da, yönteminde gözlenen ciddi sorunlar projenin bilimsel çerçevede ve etik duyarlılıkla yürütülmesini mümkün kılmamaktadır. "	1,50
Proje önerisinde, uyarıcının yerini tespit etme eşiklerinin görev ile ilgili olmayan bir ipucu sağlandığında nasıl değiştiği ve davranışsal olarak gözlemlenen bu etkinin altında yatan beyin mekanizmalarının neler olduğu araştırılacaktır. Performansın dikkat ve beklenti ile ilişkisi, bilişsel nörobilim çalışmalarının halen yoğun bir şekilde araştırdığı iki konudur. Bugüne kadar elde edilen kanıtlar, dikkatin görsel kanıtın gücünü arttırırken, beklentinin tepki eşiğini değiştirdiği yönündedir. Önemli olarak proje önerisinde aktarılan ön çalışma ile elde edilen sonuçlar, uyarıcının kategorisi ile ilgili beklentinin uyarıcının konumunu algılama eşiğini düşürdüğünü göstermiştir. Bu husus, beklentinin uyarıcı ile ilgili algısal kanıtların gücünü arttırdığını göstermesi bakımından ilginçtir. Beklentinin tepki seçimi üzerine olan etkisini araştıran önceki araştırmaların hiçbiri algısal eşik değerinin değişimini incelememiştir. Bu bakımdan proje önerisi, dikkat ve beklentinin nörobiyolojik temelleri konusunda önemli bir probleme değinmektedir. Deney sırasında ekranda tahminle ilişkili olarak gösterilen ipucu, katılımcıların deneydeki görevlerinden bağımsızdır. Bu sayede tahmin ve dikkat mekanizmalarının birbirinden bağımsız olarak incelenmesi mümkün olacaktır. Mevcut bilimsel çalışmalarda yüksek düzey dikkat mekanizmalarının sürece dahil edilmediği ve sadece tahmin mekanizmalarının doğasının araştırıldığı bir çalışma mevcut değildir. Bu eksikliği gideren mevcut proje önerisi, yenilikçi bir yaklaşımla iki sürecin bağımsız olarak incelenmesini sağlayacaktır. Bu da çalışmanın özgün değerine önemli katkılar sunmaktadır.	4,75
"Proje destekleme sürecinden bağımsız olarak bu çalışma, modernleşme meselesini ""Batı dışı"" olarak kabul edilen ve birbirlerinden nispeten farklı dönüşüm süreçleri yaşayan Türkiye, İran ve Rusya gibi ülkelerin özgün tiyatro yapıtları üzerinden anlama ve bu sahadaki siyasal etkileri ortaya koyma yönüyle önemlidir. Bununla birlikte özgün değeri sınırlandıran bazı noktalar bulunmaktadır:Önerinin alt başlıklarının daha detaylı bir şekilde sunulması gerekmektedir. Örneğin, amaç ve hedeflerin daha detaylı aktarımına ihtiyaç bulunmaktadır. Projeye konu olan modernlik ve modernleşme üzerine çok sayıda çalışma yapılmıştır ve bu çalışmalardan farklı olarak tiyatro eserleri üzerinden yapılacak yeni bir araştırmanın yapacağı katkı yeterince ortaya konmamıştır.Batı ve Batılılaşma kavramları iç heterojenliği göz önünde bulundurulmaksızın bir bütünü ifade eder şekilde kullanılmaktadır. Literatür tartışmasının ve önerinin kavramsal çerçevesinin böylesine genelleyici yaklaşıma uygun bir şekilde ortaya konulmadığı değerlendirilmektedir. Karşılaştırma kapsamına alınan örnek ülkelerin modernleşme süreçlerine ilişkin kültürel ve tarihsel arka plan sunulmamıştır. "	2,80
"Projenin amacı, Türkiye'de bireysel seviyedeki popülist siyasal tutum ve değerleri tespit etmektir. Bu yönüyle, bilimsel bir problemi ortaya koymakta ve alana özgün bir kuramsal katkı sağlamaktadır. Bu yöndeki bir çabanın, Türkiye gibi kendine has siyasal ve sosyal karakteristikleri olan bir ülke bakımından ortaya konulmasının ve çıktılarının, bilimsel sahaya önemli katkılar sunacağı değerlendirilmektedir. Bir önceki panel raporunda dile getirilen eleştirilere yanıt veren düzeltmeler yapılmıştır. Ancak yeni öneriye eklenen nostalji kavramının nitelediği durum açısından bir belirsizlik söz konusudur. Nostalji ile kastedilen geçmişe yönelik özlem, Osmanlı dönemine dair mi kullanılmaktadır yoksa erken Cumhuriyet dönemine mi işaret etmektedir; burada bir netliğe ihtiyaç duyulmaktadır. "	4,60
"Proje önerisi her ne kadar konusu itibariyle önemli ve özgün olma potansiyeline sahip bulunsa da, özgünlüğü konusundaki çekinceler nedeniyle aşağıdaki eleştirilere yer verilmiştir. Bu çekinceler, ""gönüllülük"" kavramının belirli bir literatüre referansla ele alınmaması, literatürde var olan STK çalışmalarına yeterince yer verilmemesi, araştırmanın odağının somut olarak ortaya konulmaması, Türkiye'de STK-gönüllülük ilişkisini etkileyen Avrupa Birliği sürecinin dikkate alınmaması ve yöntemden kaynaklı eksikliklere dayanmaktaydı. Bu proje önerisinde, yürütücünün diğer panellerdeki değişiklik önerilerini büyük ölçüde dikkate aldığı gözlenmiştir. Gönüllülük kavramının ILO'nun tanımından ödünç alınarak kullanılacağı belirtilmiş, sadece gönüllülüğe odaklanılmış, Türkiye'de STK-AB ilişkisine ve literatürdeki konuyla ilgili diğer çalışmalara yer verilmiştir. Ancak, İLO'nun tanımı oldukça geniştir. Başka hangi tanımlar arasından neden bu tanımın tercih edildiği açıklanmamıştır. Buna ek olarak, gönüllülüğün hangi veçhesine ve hangi türlerine odaklanıldığına yer verilmemiştir.Proje önerisinin özgünlüğüne dair devam eden bir diğer sorun, gönüllülüğün neden önemli olduğu ve gerçekleştirilecek bu çalışmanın var olan sivil toplum ve gönüllülük yazınına somut olarak hangi bakımdan katkı sağlayacağının açıklanmamasıdır. Araştırmanın amaçları olarak; toplanacak veri ile Türkiye'de gönüllülük ve sivil toplum literatürüne katkıda bulunmak, STK’larda çalışan gönüllülerin motivasyonlarını ve farklı türdeki STK’larda çalışan gönüllülerin gönüllülük algılarını ve tanımlarını ortaya çıkarmak belirtilmiştir. Bu amaçlar gerçekleştirildiğinde, STK literatüründe hangi eksikliğin giderileceği ya da gönüllülüğün neden önemli olduğu sorularına cevap niteliğinde, çok genel olarak STK’ların demokrasi için önemli olduğu belirtilse de, hala yeterli bir yanıt bulunamamıştır. Buradaki temel sorun net ve açık bir araştırma sorunsalının formüle edilmemiş olmasıdır. Dolayısıyla proje önerisinin çerçevesi geniş kalmıştır. Araştırma; gönüllülerin profili, motivasyonu, sivil toplum kuruluşlarına katkısı, katılımı ve bireysel kazanımlar gibi birçok konuya eşit değerde değinmektedir. Bu başlıklara yer vererek hangi alandaki yaklaşımları sorguladığı, sonuçları hangi çerçevede değerlendireceği, kısacası araştırma sorusu ve hipotezleri net değildir. Sadece her yaş grubunu araştırmaya dahil etmenin, bu konudaki ilk araştırma olmanın ya da ""gönüllü bulma sıkıntısı çeken"" sivil toplum kuruluşlarına destek olmanın, proje önerisine yeterli bir özgünlük katmada sınırlı kaldığı düşünülmektedir.   "	2,60
Proje önerisinde Türkiye’de yaşayan Suriyeli sığınmacılara vatandaşlık verilmesinin Türkiye açısından olası sosyo-kültürel, ekonomik ve siyasi etkilerini araştırmak, kamplar dışında kalan sınır şehirleri ve önemli büyük şehirler başta olmak üzere farklı yerlerde ikamet eden farklı sosyo-ekonomik profillere sahip Suriyeli sığınmacıların Türkiye Cumhuriyeti vatandaşlığına bakışını ve gelecek algısını ortaya koymak, Türk toplumunun Suriyeli sığınmacılar ile ilgili algısını ölçmek ve vatandaşlık hakkı verilmesi durumunda olası tepkilerini ve bunun nedenlerini irdelemek, toplumsal uyumu sağlamak için devletin, sivil toplum kuruluşlarının ve toplumun öncelikle yapması gerekenleri belirlemek amaçlanmıştır. Bu anlamda, proje önerisi literatürde az çalışılan bir konuyu araştırmayı hedeflediği için oldukça dikkat çekicidir. Diğer yandan, revize proje önerisinde bir önceki panel raporu doğrultusunda belli değişikliklerin yapıldığı ve bunların Proje Önerisi Değişiklik Bildirim Formunda bildirildiği, fakat bu değişikliklere rağmen proje önerisinde Türkiye’deki Suriyelilerin hukuki statüsüne ilişkin ciddi bir kavram kargaşasının hala devam ettiği görülmektedir. Türkiye’deki Suriyelilere ilişkin güncel istatistiki verilere Göç İdaresi Genel Müdürlüğü, AFAD, İçişleri Bakanlığı aracılığıyla ulaşılabilir olmasına rağmen bu düzeydeki bir proje önerisinde vatandaşlık alan Suriyelilerin sayısının belirtilmemesi çalışmanın öncelikle bu konuya odaklanması düşünüldüğünde ciddi bir eksiklik olarak değerlendirilmiştir.  	2,00
Ölüm gerçeği üzerine sosyolojik düşünümler büyük ölçüde felsefi bir nitelik taşımaktadır. Modernlik ve modernleşme deneyimlerine odaklı bir tür sosyal felsefe tarzı içerisinde yazarlar, modern toplumu karakterize eden sanayileşme, rasyonelleşme ve günümüzde neoliberalleşme süreçlerinin etkilerini ölümün sosyal örgütlenmesinde ve bizzat ölüm deneyiminin kendisinde izlemektedirler. Sosyal felsefe düşüncesi içerisinde yer alan bu mülahazaların ampirik bir araştırmaya konu edilmesi kuşkusuz bir boşluğu doldurma potansiyelini taşıyor görünmektedir.Proje önerisinin konusu ve ana fikri özgün olmakla birlikte ilgili literatürün oldukça seçmeci ele alınarak doğrulamacı bir eğilim içerisinde olunduğu kanaatine varılmıştır. Öneride daha çok Batı literatürü dikkate alındığı, Türkiye’de yapılan çalışmaların çok da dikkate alınmadığı belirlenmiştir. Özellikle son yıllarda beden sosyolojisi ve bunun bir uzantısı olarak ölüm sosyolojisine yönelik belirli bir literatürün olduğu bilinmektedir. Bu literatürle herhangi bir karşılaştırılmaya gidilmemiş olmasının özgünlük iddiasını zayıflattığı düşünülmektedir. 	3,20
Önerilen projenin Konu, Kapsam ve Literatür Özeti kısmında da belirtildiği gibi, Türkiye'de toplumsal tabakalaşma ve hareketlilik araştırmaları, görece ihmal edilmiş araştırma gündemlerindendir. Bu alandaki çalışmalar büyük ölçüde teorik tartışma niteliği taşımakta olup, teorik netleşme amacı içermektedir. Bu yüzden önerilen araştırmanın kapsamlı ampirik içeriği, kendi başına belirli bir değere sahiptir.Öte yandan, proje önerisinde genel literatür aktarılırken zikredilen Marksist sınıf araştırmaları geleneğinden Türkiye bağlamında söz edilmemesi, bir eksiklik olarak değerlendirilmiştir. Zira bilhassa Marksist iktisatçıların Türkiye'de toplumsal sınıflar ve sınıfsal hareketlilik üzerine teorik ve ampirik çalışmalar yapageldikleri bilinmektedir. Proje önerisinin bu literatür karşısındaki pozisyonunun ve eğer bu literatür araştırma konusuyla ilgisiz bulunuyorsa bunun sebeplerinin açıklanması gerekir.  	4,25
Önerilen projede gerek enformel/gayrı-resmi kurumlar kuramına katkıda bulunma olasılığının olması gerekse de Türkiye'deki bu tür evlilikleri azaltma yönündeki kamu politikalarına katkıda bulunabilecek olması çalışmanın özgün değerini ortaya koymaktadır. Projenin revize edilmiş hali önceki projeyle kıyaslandığında özgünlük değerini koruduğu ve yeniden düzenlemelerle birlikte önerilen tipolojiye ilişkin operasyonel ve işlevsel avantajı daha net vurgulanmıştır. Ancak, literatür taramasında Türkiye’deki dini nikah ile ilgili tartışmalara neredeyse hiç değinilmemiş, dini nikah mevzusu yeterince açıklanmamış olması proje önerisinin özgün değerini olumsuz etkilemektedir. Bundan dolayı, çalışmada ortaya konulan bazı araştırma sorularının (Türkiye’de dini nikah ne kadar yaygındır? Kimler, neden dini nikahı tercih etmektedir ya da reddetmektedir? Resmi nikahla nasıl bir ilişki ve etkileşim içindedir?) konu ile ilgili mevcut literatür içinde yanıtlandığı yeterince dikkate alınmamıştır.	3,80
"Proje önerisi Türk toplumunun alternatif çözüm yöntemleri ile ilgili bilgi düzeyleri ve arabuluculuk kurumuna ilişkin tutum ve algılarını ölçmeyi amaçlamaktadır. Ancak, Adalet Bakanlığı Hukuk İşleri Genel Müdürlüğü Arabuluculuk Daire Başkanlığının web sitesindeki verilere göre anlaşma sağlanan tutanak sayısı 19.292, anlaşma sağlanamayan tutanak sayısı 2.225, toplam tutanak sayısı 21.517’dir. Bu veriler Türk toplumunun alternatif çözüm yöntemleri ile ilgili bilgi düzeyleri ve arabuluculuk kurumuna ilişkin tutum ve görüşleri hakkında önemli bir göstergedir. Konuya bu açıdan bakıldığında hedef kitlenin gerek kuruma ilişkin bilgi düzeyi gerekse algı ve tutumlarının son derece sınırlı olduğu söylenebilir. Bir projeyi özgün kılan sadece çok boyutlu (değişkenli) olarak ele almak değildir; incelenecek konunun araştırma sonrasında elde edilen bulgular neticesinde olası faydalarının ve yaygın etkilerinin olmasıdır. Dolayısıyla tüm bunlar projenin özgün değerini zayıflatmaktadır. "	2,00
"Önerilen proje konusunun mevcut ve güncel bir sosyal sorunun çözümüne katkı yapma ihtimalin olması projenin özgün değerini artırmaktadır. Proje önerisinde öne sürülen temel üç özgünlük kriteri bulunmaktadır: Erken evliliklerin toplumsal cinsiyet ekseninde çalışılması, betimleyici değil yorumsamacı yaklaşımla sorunu incelemesi ve Denizli üzerine yapılan ayrıntılı bir çalışma olması. Oysa ki literatürdeki Türkçe araştırmalar incelendiğinde bu üç noktada da 2000'li yıllarda gerçekleşmiş geniş çalışmalar bulunmaktadır. Şöyle ki Yiğit (2015), ataerkil ideoloji ve erken evlilikler ile ilgili yaptığı etnografik çalışmada erken evlilik olgusunun tamamıyla ataerkil ideoloji ve toplumsal cinsiyet kavramı üzerinden ele almıştır. Projede sadece bu çalışmanın varlığından bahsedilmiş ancak yapılan çalışmanın literatürdeki bu araştırmanın üzerine kuramsal ve kavramsal nasıl bir yenilik ve geliştirme sağlayacağına değinilmemiştir. Araştırmada iddia edildiği üzere saha çalışmaları sadece nicel verilere dayanmamaktadır aksine sadece yararlanılması düşünülen TÜİK verileri olguyu nicel olarak ifade etmektedir. Keza literatürde değinilen Dağdelen (2011), Şen (2014) ve değinilmeyen Tan (2017) Erken evliliği deneyimleyen kadınların evliliğe ilişkin düşüncelerinin sosyo-kültürel temeli: Ardahan örneği çalışmasında, Sivaslıoğlu (2015) Ergen gebelerin sosyodemografik özellikleri ve kendilik algıları çalışmalarında bu olguyla ilgili nitel çalışmalar yapmışlardır. Yine konuya ilişkin literatürde sadece Denizli örneğini ele alan Duru &Arslan (2011)Evlenmek Amacıyla Evden Kaçan Kız Ergenler:Bir Olgubilim Çalışması, Altun (2006) Denizli Kırsalında 15-49 yaş evli kadınların şiddet analizi gibi çalışmalarda bu hedef bölgeye ilişkin çalışmalarda araştırma sorusunun yanıtına ilişkin izler bulunmaktadır.  Bu ve benzeri çalışmalara literatür tartışmasında daha fazla yer verilmesi beklenmektedir.Ayrıca, çalışmanın metodolojisinde özgün değerde ifade edilen hem etnomotodolojik, hem sembolik etkileşimcilik hem de sistem teorisi bazında çalışılacağı belirtilmiş olup araştırmanın hedefleri ile kıyaslandığında  etnometodolojinin sosyal farklılıkların  toplumun yapısında meydana getirdiği etkilerin gerçek bir değerlendirmesini yapmayı başaramadığından hareketle ifade edilen bu özgün değer yeteri kadar anlaşılamamıştır. Proje önerisinin amaç ve hedefleri arasında; çeşitli toplumsal kesimlerinde konu ile ilgili farkındalığının arttırılması yer almasına karşın bunun ne şekilde gerçekleşeceği yeterli düzeyde açıklanmamıştır. Buna ilaveten, çalışmanın ilk amacının konunun ""Denizli’nin kendine özgü sosyo-ekonomik ve sosyo-kültürel yapısı ekseninde"" ele alınması olduğu ifade edilmiştir. Buna mukabil konunun Denizli özelinde yeterli düzeyde bir bağlamda ele alınmadığı görülmektedir. Bu durum özellikle çalışmanın kuramsal alt yapısında gözlenmektedir.Literatür derlemesinde yeterli düzeyde analitik inceleme gerçekleştirilmemiştir; çok sayıda mükerrer bilgi birbiri ardına verilmektedir. Ayrıca Türkiye ile ilgili derlenen bilgilerde erken ve çocuk evliliklerin yaygınlığına ilişkin istatistiki bilgilerde birbiri ile çelişen tespitler yer almaktadır. Literatür bölümünde TÜİK ve benzeri kurumlara ait verilerin aktarım ve yorumlanmasında bazı hatalı değerlendirmeler yapılmıştır.Proje önerisinde, Özgün Değer başlıklı bölümde; ""özellikle konunun toplumsal cinsiyet ve gelişme dinamikleri ekseninde tartışılacak olması araştırmanın özgün değerini oluşturmaktadır"" yazılmasına karşın bu incelemenin ne şekilde gerçekleştirileceğine açıklık getirilmemiştir. "	2,60
Proje önerisinin amacı, konutlarda aydınlatma ve cihaz kullanımında davranış ve alışkanlıkların elektrik tüketimine etkisinin ve tüketimin düşürülmesi için enerji verimliliği konusunda bilgilendirme yönteminin elektrik tüketimi, harcaması ve CO2 salınımı üzerinde etkileri olup olmadığının incelenmesidir. Önerinin amacı Türkiye için bulgular elde etmek ve genelleme yapmak olsa da, öneride yalnızca Ankara için toplanacak 300 gözlem toplanması planlanmaktadır. İlgili örneklemden elde edilecek bilginin, Türkiye genelinde tüketici profili tanımlanmasında uygun olmayacağı ve bu haliyle proje önerisinin, özgün değer potansiyeli taşımadığı tespit edilmiştir. Bu husus bir önceki panel raporunda tespit edilmesine rağmen revize öneride de aynı eksikliğin giderilmediği dikkat çekmektedir. Ayrıca, proje önerisinde kullanılması planlanan ölçüm teknikleri, yöntem ve analizlerdeki zayıflıklar/eksiklikler projenin özgünlüğünü önemli ölçüde azaltmaktadır. Birincisi, proje başlığında belirtildiği gibi hanehalkının davranış ve alışkanlıklarının elektrik tüketimi üzerindeki etkisinin mi, verimlilik konusundaki bilgilendirmenin elektrik tüketimi üzerindeki etkisinin mi, yoksa farklı verimlilik bilgilendirme yöntemlerinden hangisinin elektrik tüketiminde tasarruf sağlamada etkili olduğunun mu araştırılmak istendiği belli değildir. Araştırma konusunun en önemli kısmı olan anket tekniği ile davranış ve alışkanlıkların elektik tüketimi üzerindeki etkilerinin ne kadar başarılı bir şekilde ölçülebileceği oldukça tartışmalıdır. İkincisi, projenin tüketici profilinde yalnızca gelir seviyesi dikkate alınarak sınıflandırma yapılmış ve eğitim seviyeleri gibi demografik faktörler dikkate alınmamış gözükmektedir. Eğitim seviyelerinin dikkate alınmadığı bir örneklemde, eğitimin davranış ve alışkanlıklar üzerindeki etkisinin sapmalı tespit edilmesi riski bulunmaktadır. Bunun yanı sıra, örneklem grubunun hangi istatistiksel teknik veya tekniklerle belirleneceği açıklanmamıştır. Daha önemlisi, Proje Önerisi Değişiklik Bildirim Formunda “Proje bütçe ve işgücü kısıtlamaları göz önüne alınarak, Ankara'da bulunan en az 300 adet konuttan elde edilecek olan anket bilgileri kullanılarak analizlerin yapılması planlanmaktadır.” şeklinde belirtildiği gibi bir örnekleme tekniği yerine bilimsel ve istatistiki temellere dayalı bir örneklem büyüklüğü belirlenmelidir. Herhangi bir istatistiksel çıkarsama yapabilmek için öncelikle örneklemin olasılığa dayalı (rassal) olarak belirlenmesi gerektiği hususu dikkate alınmamıştır. Ayrıca, anket ve izleme süreci sonucunda, elektrik tüketimlerindeki değişimleri etkileyen faktörlerin hangi istatistiki analizler ile belirleneceği açıklanmamıştır. Tartışılması gereken daha önemli olan husus, elektrik tüketimi davranışının anketlerle belirlenmesinin ne kadar uygun olduğudur. Abonelerin beyanını dikkate almak yerine cihazların elektrik tüketiminin doğrudan kaydedilmesi, verilerin daha sağlıklı bir şekilde elde edilmesini sağlayacaktır. Bir önceki panel raporunda belirtildiği gibi, literatürde farklı ülkeler için kullanılan yapay sinir ağları yönteminin alternatif yöntemlere göre üstünlük ve zayıflıkları tartışılmadan Türkiye için kullanılacak olması ve bunun yeni bir yöntem gibi önerilmesi proje önerisinin özgün değerine katkı sağlamamaktadır. Son olarak, proje önerisi iktisat teorisi açısından eğitim ve (enerji) tüketimi arasındaki ilişkiyi analiz etmeye odaklanmakla beraber bunun teorik altyapısına ilişkin herhangi bir tartışma sunmamaktadır.  	1,80
"Proje önerisi Türkiye mekânsal planlama sisteminin kurumsal yapısını analitik olarak incelemeyi amaçlamaktadır. Bu incelemede ülkede planlamanın tarihsel gelişimini tartışmayı, bunu küresel ve ulusal bağlamın çok boyutlu dinamikleri ile ilişkilendirmeyi ve mekânsal planlama sisteminin kurumsal bileşenlerini ortaya koymayı hedeflemektedir. Türkiye mekânsal planlama sisteminin kurumsal yapısını bütüncül olarak tanımlayabilmek için ilgili yasal çerçeve, plan tipleri, planlama uygulamaları ve planlama ile ilişkili formel ve enformel davranış kalıpları ilişkisel olarak incelenecektir. Öneri çalışma yeni kurumsalcılık çerçevesinde tarihsel kurumsalcılık yaklaşımı ile ele alınacaktır. Projenin özgün katkıları;1.Planlama sistemini, AB düzeyinde kabul görmüş planlama yaklaşımları ile ilişkili olarak inceleyerek, standart ve karşılaştırılabilir bir değerlendirme çerçevesi oluşturacak olması,2.Planlama sistemini, durağan bir yapı yerine, dinamik ve tarihsel sürekliliği olan bir süreç olarak ele alarak, Türkiye’ye özgü koşulların MP’yi ne şekilde etkilediğini ortaya koyacak olması ve3.MP sisteminin çok boyutlu kurumsal yapısının çeşitli faktörlerinin karşılıklı etkileşimini analitik olarak inceleyecek olmasıdır.Böylelikle bu alanda yapılan betimleyici ve/veya sorun tanımlama/ çözme odaklı çalışmalardan ayrışarak, MP sistemini analitik ve ilişkisel olarak açıklaması özgün değeridir.Proje önerisi MP sistemini sorunları ile birlikte açıklamaya çalışacaktır, hem analiz yöntemleri, hem de problem çözümüne yönelik öneriler sunacak olması nedeni ile Mekansal Planlama alanında kuramsal alana özgün katkılar sağlayacaktır.Ancak, bugüne dek MP sisteminin dönüşümüne ilişkin yapılmış olan araştırmalardan farkının yeterince ortaya konulmadığı düşünülmektedir. "	4,00
Projede, İstanbul'un seçilecek ilçelerindeki mahallelerde, kentsel dönüşümün mülkiyet ilişkileri, emlak ve arsa değerleri üzerindeki sosyal ve mekansal etkileri, paydaşlarla gerçekleştirilecek anketler ve karşılıklı görüşmeler yoluyla araştırılacaktır.  Yoğun kentsel dönüşüm faaliyetlerinin yarattığı etkilerin sistematik biçimde ortaya konma hedefi açısından proje özgün değer taşımaktadır. Ancak mülkiyet ve değerler üzerinden yapılacak belirlemelerin sosyo-ekonomik kırılganlıkla nasıl ilişkilendirileceği, afet riskleriyle ilişkisinin nasıl kurulacağı, afet riskinin nasıl tanımlanacağı, sosyo-ekonomik afet riskinin nasıl tanımlanacağı konularında proje metninde yeterli kapsamda bilgi sunulmamıştır. Ayrıca, deprem risklerinin saptanmasında sosyo-ekonomik faktörlerin modellenmesi konusunda önemli boyutta literatür bulunmaktadır. Bu çalışmalara, modellere ve uygulamalara proje önerisinde değinilmemiştir. 	2,75
Proje önerisi öğrencileştirme ya da öğrenci merkezli soylulaşma süreçlerinin Anadolu kentlerinde konumlanmış üniversitelerin yakın çevrelerindeki alanlardaki etkilerini farklı boyutlarıyla (ekonomik, sosyal, kültürel, fiziksel) incelemeyi amaçlamaktadır. Proje kapsamında öğrencileştirme sürecinin mahalle genelinde ve öğrenci yoğunlaşma düzeylerindeki değişime bağlı olarak farklılaşan alt bölgelerde nasıl gerçekleştiği araştırılacaktır. Çalışmada öğrencileştirme sürecini farklı düzeylerde deneyimleyen gruplara ulaşmak hedeflenmektedir. Öğrencileştirme üzerine gerek uluslararası alanda gerekse Türkiye bağlamında yapılmış sınırlı sayıda ampirik ve/veya teorik çalışma vardır. Proje önerisi sınırlı sayıdaki ulusal literatüre katkı sağlamak ve Türkiye’de öğrencileştirme olgusunu çeşitli boyutlarıyla algısal olarak inceleyen öncü bir çalışma olmak hedefi taşımaktadır. Proje kapsamında çeşitleme yöntemiyle (triangulation method) daha önce çalışılmamış bir örnek olan Konya-Bosna Hersek Mahallesi incelenecektir. Proje önerisinin farklı ölçeklerde gerçekleşmekte olan öğrencileştirme süreçlerinin farklı aktörler (öğrenciler / öğrenci olmayanlar) üzerindeki etkilerini analiz etmeye çalışması çalışmaya özgünlük kazandırmaktadır. Proje öneri metninde Konya’da aynı mahallede bu konuda bir ön araştırma yapıldığı ve belli bulgulara ulaşıldığı ifade edilmiştir. Bu sonuçların bir makale haline getirilerek “Planlama Dergisine”, “Yeni Bir Soylulaştırma Formu Olarak Öğrencileştirme (studentification): Bosna-Hersek Mahallesinde (Konya) Değişen Mahalle İçi Dinamikler” başlığıyla gönderildiği ve yayın aşamasında olduğu bilimsel değerlendirme sırasında tespit edilmiştir. Makale çalışmasına ilişkin proje öneri metninde bilgi verilmemiş olması ciddi bir eksiklik olarak değerlendirilmiştir.	3,50
"Proje konu olarak özellikle son dönemde önemli olan kent-kır ayrımı konusunda ve bu kavramların tanımı konusunda gerekli bir çalışma gibi durmaktadır. Dünya'da yaşanan eğilime paralel olarak ülkemizde de kentsel alanlarda nüfus gittikçe artmaktadır. Nüfusun kentsel alanlara kayışı, kırsal alanlardaki her tür ilişkinin şeklini ve aynı zamanda da kent kır ilişkisini de değiştirmektedir. Dünya üzerinde idari anlamda kent kır tanımlarına bakıldığında ağırlıklı olarak ülkelerin bu ayrım için nüfus verisini kullandığı görülmektedir. Bunun dışında kent kır ayrımı için ekolojik, ekonomik ve sosyal kriterlerden de bahsedilmektedir (Frey & Zimmer, 2001). Projenin ""yerleşim sistemlerini kır-kent ayırımından öte mekânsal ve işlevsel ilişkiler temelinde yeniden tanımlayarak, Türkiye'deki yerleşim sistemlerindeki değişim ve dönüşümleri, bu dönüşümleri derinden yaşayan büyükşehirlerin mekânsal ve ilişkisel morfolojileri üzerinden ortaya koymayı"" amaçladığı anlaşılmaktadır. Bu bağlamda proje önemlidir.Ancak, mekansal ve ilişkisel morfoloji kavramları morfoloji kelimesinin sadece isim anlamı olan 'biçim' kavramı ile değerlendirilmiştir. Proje önerisinde yerleşim morfolojisi kavramı üzerine güncel akademik çalışmalara çok fazla atıf yapılmadığı görülmektedir.Ayrıca, proje önerisinde literatür taraması bölümünde, kent kır ayrımı için başka ne tür kriter ve yöntemlerin kullanıldığının yeterince açık ortaya konmadığı düşünülmektedir.Yöntem ve literatür taraması arasındaki ilişki de yeterince kurulamamıştır.Proje sonucunda elde edilecek bulgular ile kentlerin yönetimsel yapılarının yeniden düzenlenmesine yönelik politika önerileri geliştirme potansiyeli zayıftır.Konu özgün ve önemli bulunmakla birlikte, yukarıdaki nedenlerden ötürü, çalışmanın kentsel ve bölgesel planlama disiplinindeki bilimsel alana metodolojik/kavramsal/kuramsal olarak özgün katkıda bulunma potansiyelinin yeterince yüksek olmadığı değerlendirilmiştir."	3,60
"Proje önerisi deprem risk analizinde ikincil tehlikelere karşı bütünleşik ve dinamik risk analiz yöntemlerinin belirlenmesini hedeflemektedir. İkincil risklerin oluşum dinamiklerini anlamak ve zarar azaltma alternatiflerini geliştirmek fikri özgündür. İkincil deprem risklerinin tanımlanması ve kent ölçeğinde değerlendirilmesi;  NATECH olarak kısaltılan teknoloji kazalarına ilişkin noktasal ve kentsel boyutlu modelleme çalışmaları aktif ve önemli araştırma konularıdır. Hem dünyada hem ülkemizde bu tip çalışmaların eksikliği, büyük depremlerde meydana gelen çeşitli olaylar vesilesi ile sürekli ortaya çıkmaktadır. Sunulan proje, konusu itibariyle önemli bir problemin tanımlanması yönünde katkıda bulunabilecek özellikte olmasına rağmen, sunduğu metodolojik/kavramsal/kuramsal çerçevedeki eksiklikler nedeniyle, proje amaç ve hedeflerine ulaşılması yönünde önemli belirsizlikler içermektedir. "	3,60
"Karadeniz’i bir bölge olarak yeniden tanımlanmaya yönelik proje, bu yönüyle özgün bir değer taşımaktadır. Proje, Karadeniz çalışmalarına ampirik ve kuramsal katkı yapacak niteliktedir. Ayrıca Türkiye’nin bu inşa sürecinde oynayabileceği rolü de incelemeyi amaçlayan proje; seçilen konu ve amaçlar bakımından da özgün değeri vardır. Daha da önemlisi, söz konusu bölgeselleşme inşasının kritik analiz noktası olarak Karadeniz Bölgesi’ne ve bölgeselliğine yönelik algıların seçilmiş olması projeye ayrı bir özellik katmaktadır.Proje bölgeselcilik ve yeni-bölgeselcilik tartışmasına kuramsal ve kavramsal katkı yapacak bir potansiyele sahiptir. Bu potansiyelin gerçekleşmesinde uluslararası politik ekonomi analiz unsurlarının ve devlet-dışı aktörlerin bölge inşasında üstlenebilecekleri rol ve imkânların öneride yeterince vurgulanmaması özgünlük açısından bir sınırlılık olarak görülmüştür.Bununla birlikte, projenin Türk Dış Politikasına ilişkin iddiası dikkate alındığında, bölgeye ilişkin siyasal belirleyicilerin proje çıktılarından yararlanma imkanlarının daha net belirtilmesi beklenirdi."	4,40
"Avrupa'da son dönemde yükselen aşırı sağ ve giderek daha çok siyasal zemin kazanan partiler konusunda yoğun tartışmalar yapılmakla birlikte, partilerin Türkiye'nin AB'ye üyelik süreci üzerindeki etkisini ölçmeye yönelik bir çalışma yapılmamıştır. Çalışma bu yönüyle kısmen özgün bir değer potansiyeli taşımaktadır.Proje önerisinde; bir önceki panel raporunda ortaya konan eleştiriler doğrultusunda bir ölçüde değişiklik yapılmış görünmektedir. Projenin kapsamındaki dağınıklık kısmen giderilmiş, odaklanma alanı daha net ifade edilmiş ve literatür taramasına biraz daha yoğunlaşılmıştır. Bütün bu iyileştirmelere rağmen projenin özgün değerinde halen  birtakım sıkıntılar bulunmaktadır.Proje konusu genel çerçevesi dikkate alındığında yaygın bir şekilde ilgili literatürde irdelenmiştir. Projede, bu alana getirilecek kuramsal ve olgusal katkılar yeterince açıklıkla mevcut literatürden farkları vurgulanarak ortaya konulamamıştır. Projenin bir boyutu incelediği alanda geleceğe yönelik öngörüler kapsamaktadır. Buna karşılık bu konuda ikna edici bir araştırma modeli ortaya konulmamaktadır."	3,00
Proje büyükbaş hayvancılık konusunda çiftçilerin eğitim ihtiyaçlarını belirlemeye, çiftçi eğitime katılma durumunu etkileyen değişkenleri saptamaya ve yürütülen çiftçi eğitimlerinin gelir üzerine etkisini ölçmeyi amaçlamıştır. Projenin ilk iki temel amacı daha önce yapılan çalışmalarla tespit edilmiş bazı bulguları tekrar teyit edecek nitelikteki amaçlardır ve projenin tali amaçları olarak değerlendirilmiştir. Ancak eğitimlerin çiftçi gelirlerine etkisini ölçme konusu oldukça orijinal bir konudur ve Türkiye'de bu konuda önemli bir bilgi eksikliği mevcuttur. Bu sebeple proje teklifinin konu seçimi itibariyle özgün olduğu değerlendirilmiştir. Ancak öneride kast edilen çiftçi eğitiminin kapsamı (eğitimin türü, süresi, hangi kurum tarafından verildiği vb. gibi) yeterince tanımlanmamıştır. Benzer durum araştırma kapsamında da bulunmaktadır. Şöyle ki büyükbaş hayvancılık, süt sığırcılığı ve besi sığırcılığı gibi homojen olmayan hayvancılık faaliyetlerinden oluşmaktadır. Tarım işletmeleri bu faaliyetleri yürüten karma bir işletme olabileceği gibi süt sığırcılığında veya besi sığırcılığında uzmanlaşmış işletmeler de olabilmektedir. Bu durumda kapsam netleşmediği için bu işletmelerin başarısı sağlıklı olarak ölçülemeyebileceğinden çiftçi eğitimi - gelir ilişkisi istenen seviyede ortaya konulamayabilecektir. Bu hususlar projenin özgün değerini kısmen kısıtlamaktadır. 	3,40
İklim değişikliği konusu genel olarak değerlendirildiğinde, dünyada özellikle sera gazı salınımlarından kaynaklanan ısı değişimlerinin yaşandığı bilinmektedir. Bunun için çeşitli iklim anlaşmaları yapılmaktadır. Sürdürülebilir bir büyümenin sağlanabilmesi için ülkelerin gelişmişlik düzeyine göre sera gazı emisyonları için öngörülen miktarlar hesaplanmakta ve konuyla ilgili oldukça yoğun bilimsel çalışmalar yapılmaktadır. Konu bu açıdan değerlendirildiğinde iklim değişikliğinin önemli olduğu bilinen bir gerçektir. Proje önerisinde iklim değişikliğinin nohut ve kuru fasulye verimine ve üretimine etkisinin ortaya konulması, verim değişiminin üretici geliri üzerine etkisinin belirlenmesi, çiftçilerin iklim değişikliği konusundaki algılarının saptanması ve çiftçilerin iklim değişikliğine yol açan girdilerin kullanımına karşı tutumlarının belirlenmesi hedeflenmiştir. Ancak araştırmada birden fazla problem çözmek hedeflendiğinden, araştırma soruları ile hipotezler ve bunların testi için kullanılacak yöntemler yeterince netleşmemiştir. Bu bağlamda iklim değişikliği ile baklagil verimliliği, üretimi ve geliri arasındaki bağlantı açık bir şekilde ortaya konulamadığı için projenin özgün değerinin sınırlı olduğu değerlendirilmiştir.  	2,40
Proje önerisinin ana amacı, serada domates üretimi sonucu ortaya çıkan çevresel atıklar konusunda üretici duyarlılık düzeyi ile bunu etkileyen üretici ve tarım işletmesi kaynaklı sosyo-ekonomik faktörleri belirlemek ve sera domatesi örneğinden hareketle çevreye duyarlı sürdürülebilir bir tarımsal üretim faaliyeti hedefine ulaşmaya katkı sağlayacak ar-ge tabanlı öneri paketi geliştirmektir.Çalışmada üretim öncesinden başlayarak hasat sonrası süreci de kapsayan döngü boyunca, domates üretimi ile ilgili tüm organik ve inorganik atıkların envanterinin çıkarılarak sürdürülebilir üretimin önemli bir parçası olan atıkların çevresel ve ekonomik olarak değerlendirilebilme olanaklarının araştırılacak olması önemli görülmektedir. Tarımsal atıkların çevre ve ekonomi ilişkilerini dikkate alarak incelenmesi yoluyla önerilen projenin mevcut problemlere çözüm odaklı öneriler getirebileceği ve bu anlamda uygulanacak tarım ve çevre politikalarının oluşturulmasında yol gösterici olacağı düşünülmektedir. Araştırmada katı atıkların kaynaklarının çok farklı olması, homojen bir atık grubuna yoğunlaşılmaması önerilen projenin özgün değerini sınırlandırmaktadır. 	4,00
"Proje önerisi tarım destekleri ödeme zamanının üreticilerin tutumu üzerine etkisinin olup olmadığını ortaya koymayı ve bu etkileri belirleyici değişkenleri tespit etmeyi amaçlamaktadır. Revize proje önerisi, önceki panel raporunda da belirtildiği üzere, tarımsal desteklerin zamanında ödenmesinin üretici davranışları ve tutumları üzerinde etkisinin irdelenmesi, araştırılması ve üzerinde durulması gereken önemli konular arasında yer almaktadır. Her yıl devlet bütçesinden tarımsal desteklere önemli pay ayrılmaktadır, bu desteklerin üreticiler in üretim kararları üzerindeki etkisi dikkate alındığında proje önerisi özgün değere sahiptir.Ancak proje önerisinde tarımsal desteklerin ödeme zamanının üretici davranış tutumları üzerindeki etkisi incelenirken üreticilerin zaman algılarında karmaşıklığa neden olabileceği varsayımıyla sadece fark ödeme desteğinin dikkate alınacağı vurgulanmış; ancak bu durum projenin kapsamını daraltmıştır. Çünkü, tarımsal desteklemeler genel anlamda düşünüldüğünde oldukça geniş bir içerik barındırmaktadır. Sadece pamuk ürünü için bile düşünüldüğünde mazot-gübre, sertifikalı tohum, organik ürün, sigorta ve fark ödemesi desteği gibi pek çok destek çeşidi karşımıza çıkmaktadır. Diğer yandan projenin, sadece fark ödemesi desteğine dayandırıldığında spesifik, uygulaması kolay, daha anlaşılır ve çözüme yönelik bir öneri getirilebilecektir. Tüm bunların sonucunda, proje başlığı ile içerik arasında uyumsuzluk görülmektedir. Fark ödemesi desteğinin verilme zamanının verilen desteğin miktarından bağımsız olarak düşünülmesinin ve senaryoların buna göre kurulmasının finansman ihtiyacı ile zamanlama ilişkisinin kurulmasını güçleştireceği değerlendirilmektedir."	3,40
Proje önerisi ile Bursa, Antalya, Ankara, Karaman, Sakarya ve Çanakkale illerindeki üreticiler, sektöre girdi sağlayan kurumlar, tüccarlar, işleyiciler, ihracatçılar, kooperatif, üretici birlikleri ve perakendeciler kapsamında Türkiye’de armut yetiştiriciliğinde davranışsal yapının ortaya konulması ve gerek yetiştiricilik gerekse ihracat boyutunda geliştirici politika bileşenlerinin saptanması hedeflenmiştir.Türkiye’nin 2023 Vizyonu doğrultusunda hedeflemiş olduğu 500 Milyar $’lık ihracatı dikkate alındığında, ihracat kalemlerinin çeşitlendirilmesi ve mevcutların parasal değerinin arttırılması oldukça önemli bir konudur. Bu bağlamda ülkenin tarımsal ürün bazında ihracatını artırılmasına yönelik çalışmalar büyük önem arz etmektedir. Ancak proje önerisinde, armut ihracatı potansiyeline yönelik kapsam ve literatür özeti bölümü bütüncül bir şekilde ele alınmamıştır. Önerinin literatüründe çok sayıda farklı bilgi dağınık bir şekilde verilmiş olup konunun özgün niteliği ön plana çıkartılamamıştır. Dolayısıyla proje önerisinin literatürde hangi boşluğu nasıl dolduracağı tam olarak anlaşılamamıştır.Ayrıca çalışmanın kapsamının hedeflere ulaşmada riskler barındırabilecek şekilde çok geniş (firmalar, tüccarlar, işleyiciler, ihracatçılar, kooperatifler, üretici birlikleri ve perakendeciler) tutulduğu düşünülmektedir. Bu durum proje önerisinde belirlenen amaçlara ulaşmada belirsizlikler ortaya çıkaracağı değerlendirilmektedir. Çalışmanın özgün değeri genellikle literatür açığını kapatması ve yeni araştırmalara yol gösterici olması açısından ele alınmıştır. Uluslararası literatürde anaç, çeşit, terbiye sistemleri armut yetiştiriciliğinde çalışılan çok önemli konular olduğu, Türkiye’de yapılan bu tür çalışmalar teknik konularda yoğunlaşmış olup ekonomik ve davranışsal değerlendirmeye dayalı bu kapsamda araştırma bulunmadığından bahsedilmiştir. Ancak bu farklılıkların ekonomik analizler sırasında yaratacağı sorunlar dikkate alınmamıştır. Bu durum çok farklı armut çeşitlerinin üretim, maliyet, karlılık, depolama, satış, ihracat vb. konularının ortaya konulmasını zorlaştırırken, çalışmanın bütünlüğünü de bozmaktadır.Bütün bu hususlar proje önerisinin özgün değerini önemli ölçüde sınırlamaktadır.	2,60
Proje önerisinin amacı “Kentsel arazinin ve kaynak tüketiminin daha dengeli kullanılmasına olanak tanıyacak ‘kentsel gelişim yönetimi stratejilerini’ üretebilmek için kentsel ekosistemlerin insan-doğa tabanlı olarak düşünülmesi ihtiyacından hareketle, Ankara Kenti ve yakın çevresinde (Nazım İmar Planı sınırı) kentsel arazi kullanım değişiminin incelenmesi ve geleceğe yönelik eğiliminin modellenmesi ve bu değişimin peyzaj süreçlerine etkisini belirlemesi, farklı arazi kullanım öncelikleri doğrultusunda senaryolar geliştirerek, Ankara Kenti için Sürdürülebilir Arazi Kullanım Modelinin oluşturulmasını ve bu modelin Ankara Büyükşehir Belediyesi İmar ve Şehircilik Daire Başkanlığı tarafından hazırlanan 2038 1/100.000 ölçekli Çevre Düzeni Planına (ÇDP) ve 2023 Nazım İmar Planına (NİP) entegre edilmesi” olarak açıklanmıştır. Proje önerisi ile kentsel ekosistem “çok kapsamlı” bir şekilde analiz edilecek ve gelecek senaryoları ile Ankara kentinde kentsel ekosistemin nasıl bir değişim göstereceği irdelenecektir.Proje kapsamında peyzaj desenindeki değişimin mekânsal, sosyal ve ekonomik etkenlerinin doğru analiz teknikleri ile belirlenmesi oldukça değerlidir. Projede tarif edilen yöntemin diğer illerde de uygulanması ve planlamayı yönlendirmesi ile projenin Türkiye’de kent planlaması alanında önemli bir girdi sağlayacağı düşünülmektedir.Ayrıca, önerilen proje kentsel sistemlerde sürdürülebilir arazi kullanım stratejilerinin geliştirilebilmesi için kullanılacak modellere peyzaj ekolojisi temeline dayanarak, peyzaj deseni ve süreci ile ekonomik ve kültürel aksiyomları entegre etmesi bakımından da özgün bir değere sahiptir.Projede gerçekleştirilecek olan analiz çalışmaları sonucunda önerilecek stratejiler ile kent-kır etkileşimi ekseninde, kentsel ve kırsal alanların bir bütün olarak planlanmasına yönelik bütüncül bir yaklaşım sunacak olması da önemli bir katkıdır.  Kentsel yayılma ve ekolojik süreçler arasındaki etkileşimi farklı yöntemleri bir araya getirerek inceleyecek proje, bu bağlamda yeni bir yöntem sunmaktadır. Bu yöntemin Ankara’nın mekânsal planlaması için yeni bir politika önerisi geliştirmeye olanak sağlayacağı söylenmektedir. Yöntemin örnek üzerinden test edilerek farklı yerleşimlere uygulanabilirliği de ortaya konulmuş olacaktır. Projenin tanımladığı eksiklik ve ortaya koyduğu yöntem yenilikçi görünmektedir.	4,40
"Proje önerisinde bireysel ve toplumsal özelliklerin sağlık arama davranışı üzerinde nasıl bir etkiye sahip olduğu ve ayrıca genel kabuller ve sağlık bilgisi arama davranışlarının böyle bir ilişkideki aracı (mediation) ve düzenleyici (moderator) etkilerini ortaya koymak amaçlanmıştır. Proje, Türkiye’deki insanların sağlık arama davranışını etkileyen faktörlerin ve sağlık arama davranış biçimlerinin belirlenmesi ülkemiz gerçeklerine uygun sağlık politikaları geliştirmek, kaynak tahsisi yapmak ve toplumsal kesimleri kapsayıcı sağlık ve tedavi uygulamalarını gerçekleştirmek açısından önem arz etmektedir.Ancak, proje önerisinin özgün değerini kısıtlayan birtakım sorunlar da göze çarpmaktadır. Öneriye ilk bakıldığında sağlık-okuryazarlığı ile doğrudan bağlantılı bir özgün değer ve yaygın etki oluşturması beklenmektedir. Oysa önerinin modern tıp hizmetleri üzerinden sağlık arama davranışları yerine alternatif tıp ve geleneksel tıp ya da tıp ile ilgisi olmayan sağlık arama davranışlarına odaklandığı görülmektedir. Proje önerisinin modern tıp ve alternatif tıp olarak iki başlığı kapsayacak şekilde sağlık arama davranışlarını inceleme bakış açısının eksik olduğu değerlendirilmiştir. Ayrıca, sağlık arama davranışına yönelmenin hangi noktada başladığı hangi noktada sonlandığı ve araştırmanın hangi gruplar  (hasta olan/olmayan, doktora giden/gitmeyen vb.) üzerinden yürütüleceği belirsizdir. Sağlık arama davranışı ile ilgili ulusal ve özelikle uluslararası geniş bir literatür olmasına rağmen bu literatüre yeterince atıf yapılmamıştır; örneğin, 2007 yılında Ana Çocuk Sağlığı ve Aile Planlaması Genel Müdürlüğü’nün kapsamlı çalışması, çeşitli makale ve tezler vb. Proje önerisinde anılan modellemenin yapılmasının teorik temelinin zayıf olması nedeniyle, konuyla ilgili var olan durumun bilinmesinden öte nasıl bir katkı sağlanacağı da belirsizdir."	2,75
Proje önerisinin odağında diş hekimliği hizmetinde belirleyici olan faktörler ile ön plana çıkan problemler yer almaktadır. Proje bu açıdan değerlendirildiğinde diş sağlığı hizmetinden yararlanan grupların Türkiye genelinde betimleyici bir analizini öngörmektedir. Konu, araştırma problemleri, barındırdığı kuramsal çerçeve ve politika yapımına katkı açısından değerli bulunmuştur. Ancak, bu konuda Ağız-Diş Sağlığı Profili-2004 çalışması, Türk Dişhekimleri Birliği (2000, 2008, 2015), Ağız Diş Sağlığı Hizmetlerinden Yararlanım Çalışması ve Türk Dişhekimleri Birliği ile Uluslararası Diş Hekimliği Federasyonunun ortak projesi olan Ulusal Ağız Diş Sağlığı Durum Analizi (2008-2011) çalışmalarının da benzer amaçlar ve hedefler doğrultusunda yapıldığı düşünüldüğünde,   proje konusu alanındaki ilk çalışma değildir. Daha önce de büyük örneklemlerde benzer sorulara yanıt arayan çalışmaların yapıldığı görülmektedir. Öneride varılması planlanan hedeflerin diğer çalışma sonuçlarından çok da farklı olmadığı görülmüştür. Bu bakımdan proje konusu, bir modele dayandırılma çabası bakımından bilimsel açıdan uygun bulunmuş, ancak sonunda varılmak istenen hedefler açısından sınırlı bir özgün değere sahip olduğu değerlendirilmiştir.Ayrıca, araştırma için hazırlanan anket formunda, özellikle e seçeneğinde belirtilen hedefe nasıl erişilebileceği açıkça görülememektedir. Son olarak, ankette tutum ve davranıştan ziyade, algı ve değerlendirmelere odaklanılmıştır.	3,50
"Proje önerisinin amacının, drift-difüzyon (DDM) modeli (DDM) kullanılarak dikkat eksikliği ve hiperaktivite bozukluğunda (DEHD) task hızına bağlı performans bozukluğu, maksimizasyon bozukluğu ve intertemporal seçim olgularına açıklık getirilmesi olduğu belirtilmiştir. Proje üç alt çalışma içermektedir ve çalışma için DEHB tanılı ve sağlıklı çocukların (8-12 yaş) test edileceği ifade edilmiştir.  DEHB’deki bilişsel süreçlerin daha ayrıntılı incelenmesine olanak sağlayan DDM modeli ile araştırılacak olması,  araştırma bulgularının özgün değere sahip olma potansiyeli olduğuna işaret etmektedir. Ancak alanyazında bu konuda yapılan çalışmalara yeterince atıf yapılmaması ve bu çalışmaların eksikliklerinin yeterince tartışılmamış olması araştırmanın özgün değerinin anlaşılmasını zorlaştırmaktadır. Örneğin, proje özeti bölümünde, DDM’nin en çok çalışıldığı bozukluklardan birinin DEHB olduğu açıklanmasına rağmen ne literatür özeti ne de özgün değer bölümlerinde bu projenin özgün değerini öne çıkaracak şekilde ilgili çalışmalara yer verilmemiştir. Projenin özgün değerini düşüren diğer unsurlar aşağıda sıralanmıştır:Araştırmada test edilecek hipotezler bilinmemektedir. Yöntem kısmının hangi hipotezleri test etmek için oluşturulduğu bilinmeden uygun metodolojinin seçilip seçilmediğinin değerlendirilmesi mümkün görünmemektedir. Wecshler Yetişkinler İçin Zekâ Ölçeği (Wecshler Adult Intelligence Scale; WAIS-IV) ana-babalar için uygulanma sebebi anlaşılamamıştır. 8-12 yaş arası çocukların katılımcı olarak yer alacağı araştırma önerisinde belirtilmesine rağmen çocuk katılımcılara yetişkin zekâ testi uygulanmasının amacı anlaşılamamıştır. Bu ölçeğin araştırma kapsamında kime uygulanacağı konusunda (çocuklara, anne-babalara veya her ikisine) önerinin farklı bölümlerinde çelişen ifadeler bulunmaktadır. Zihinsel ve davranış değerlendirmelerinin ne amaçla uygulanmasının planlandığına veya bu konudaki hipotezlere yönelik bir bilgiye rastlanmamıştır.İstatistiksel analizler bölümünde WAIS-IV zekâ testi, Conners anne-baba değerlendirme ölçeği ve Turgay DEHB değerlendirme anketi ile edilecek verilerin ne amaçla kullanılacağı ve hangi yöntemle analiz edileceğine dair bir bilgiye rastlanmamıştır.Zekâ testlerini kimin uygulayacağı ve yetkinliği ile ilgili herhangi bir bilgi yer almamaktadır.Katılımcıların tanı grubu dikkate alındığında, araştırmada planlanan görevlerin ve uygulanacak zekâ değerlendirmesinin süresinin çok uzun olduğu, bu nedenle araştırmanın sağlıklı bir şekilde yürütülmesinin mümkün olmadığı düşünülmektedir. "	1,50
"Suriyeli sığınmacılar, 2011 yılından itibaren Suriye'de başlayan iç çatışmalar sonucu yaşanan yoğun göçle Türkiye'deki akademik alana giren önemli konular arasındadır. Sayıları 3,5 milyonu bulan mülteci kitlesinin araştırma konusu olması önemlidir. Göçmenlerin entegrasyonu göç literatüründe temel bir konudur. Proje önerisinde “bütünleşme” kavramı merkezi öneme sahiptir. Ancak; entegrasyon, uyum, kabul gibi kavramların yerine kullanılan bu kavramın herhangi bir tanımına rastlanmamaktadır ve bu iki kavramın neden böyle kullanıldığı üzerine kavramsal bir tartışma bulunmamaktadır.  Diğer taraftan, proje önerisinde de ifade edildiği üzere entegrasyon çok boyutlu, çok yönlü, karşılıklı, dinamik ve süregiden bir süreçtir. Böylesi geniş, kapsamlı ve karmaşık bir sürecin tek bir araştırma ile analiz edilmesi ve buradan hareketle sığınmacıların yaşam kalitelerinin yükseltilmesi için başarılı bütünleşmeyi hedefleyen siyasa önerilerinin geliştirilmesi imkan dahilinde değildir. Nitekim projenin amacına dönük olarak belirlenen alt hedeflerde dile getirilen hususların her biri (toplumsal sınıf, din/mezhep, aile, akrabalık, etnisite, dil, kültür, vb. toplumsal bağlantılar; yerli halk ile ilişkiler, dışlama, ötekileştirme; uyum sorunları ve asimilasyon; istihdam, barınma, eğitim, sağlık; vatandaşlık, komşuluk, arkadaşlık; sosyo-mekânsal ve çevresel analizler; ulusal basın) kendi içinde sınırlandırılmak kaydıyla bağımsız bir çalışmanın konusu olacak kadar geniş ve kapsamlıdır. Dahası, yukarıda ifade edilen parametrelere ilişkin yaşanan sorunlar, eksiklikler ve doldurulması planlanan boşluklar ayrıntılarıyla belirtilmemiş, proje önerisinin, hangi eksikliği nasıl gidereceği veya hangi soruna nasıl bir çözüm geliştireceği, ilgili alana metodolojik/kavramsal/kuramsal olarak ne gibi özgün katkılarda bulunacağı net olarak açıklanmamıştır. Benzer şekilde, proje önerisinin Literatür Özetinde ifade edilen kaynakların projenin hangi yönü ile nasıl ilişkilendirildiği yeterince tartışılmamıştır; ayrıca, söz konusu önerinin bu çalışmaların her birinden ne gibi farklılıklar taşıdığı açık ve net bir şekilde ortaya konulmamıştır.Önerilen projede, farklı disiplinlerden araştırmacıların bir araya getirilerek araştırmanın kapsamını daha bütüncül kılınacağı ve bilimsel kalitesinin arttıracağı savunulmaktadır. Fakat teorik olarak söz konusu disiplinlerden nasıl yararlanılacağından bahsedilmemiştir.Ayrıca, proje önerisinde sunulan bazı veriler gazetelerden alınmıştır. “Türkiye’ye sığınan Suriyelilerden kayıtlı olanların sayısının bugün itibarıyla üç milyona yaklaştığı açıklanmıştır (Hürriyet Gazetesi, 2017).” Oysaki Göç İdaresi Genel Müdürlüğü’nün web sayfasında güncel veriler mevcuttur.Gazete haberlerinin analizine dair çalışmalara daha önce rastlanmadığı ifade edilse de bu konuda yapılmış bir takım çalışmalar bulunmaktadır.Proje önerisinde “Araştırma 10 ilde dört farklı grubun (Suriyeli sığınmacılar, yerel halk, kamu ve sivil toplum kuruluşları) bakış açılarını eşzamanlı ve karşılaştırmalı olarak ortaya çıkaracağı için özgündür.” iddiası olsa da mevcut birçok farklı çalışmanın, ayrı ayrı ya da birlikte bu amacı ortaya koyduğunu söylemek mümkündür. Son olarak, proje önerisindeki “Türkiye’deki Suriyeli sığınmacılarla ilgili bugüne kadar yapılan çalışmalar, ağırlıklı olarak durum saptama üzerine yoğunlaşmış ve daha çok, genel önerilerde bulunmuştur.” iddiasını çürütecek birçok çalışma bulunmaktadır.  "	2,20
Literatürde dini cemaatler üzerine sosyal bilimsel bir yaklaşımla yapılmış çok az çalışma bulunmaktadır. Bu yüzden proje önemli bir boşluğu doldurma potansiyeline sahip görünmektedir.  Özellikle günümüzde basında sıcak bir tartışma konusu olan cemaatler hakkında akademik bir çalışmanın yapılmasının faydalı olacağı düşünülmektedir. Ancak, proje önerisi dini cemaatleri ele alırken kurgusunu modernleşme tartışmalarındaki klasik (cemaat-cemiyet) kavramsallaştırmaları üzerine kurmuştur. Bu kavramsallaştırmalar kendi başlarına problemli olmamakla birlikte ele alınan konu ve güncel tartışmalar açısından sınırlayıcı görünmektedir. Cemaat-cemiyet tartışmalarındaki cemaat kavramından daha çok dini hareketler literatürü ve tartışmaları bu proje açısından daha yönlendirici olabilir. Ayrıca, cemaat ve tarikatlar hakkında ilahiyat disiplinine mensup akademisyenler tarafından yapılmış çalışmaların da göz önünde bulundurulması projenin özgün değerini artıracaktır. Proje önerisinde uluslararası literatürdeki çalışmalar Türkiye’de gerçekleştirilen çalışmaların ele alınışına göre daha derinlikli ve detaylı ele alınmıştır. Özellikle ortaya koyulan araştırma sorularına Türkiye’de gerçekleştirilen çalışmaların ne ölçüde yanıt verip veremediği, ilgili literatürün katkılarının ve eksikliklerinin neler olduğu yeterince tartışılmamıştır. Dolayısıyla da mevcut proje önerisinde ortaya koyulan soruların çalışılmasına ne ölçüde ihtiyaç olup olmadığı hususu belirginlik kazanamamaktadır. Bu durum projenin Türkiye’deki ilgili literatür ile irtibatının kurulmasını güçleştirmekte ve çalışma önerisinin özgün değerini azaltmaktadır.  	3,80
"Bu projede uyuşturucuyla mücadelede medyanın yerinin nasıl olduğunun ve nasıl olması gerektiğinin saptanması amaçlanmaktadır. Proje sonunda elde edilen elde edilen verilerden hareketle de bir “Uyuşturucuyla Mücadele Kamuoyu ve Medya Kılavuzu” hazırlanması hedeflenmektedir. Proje sonunda hedeflenen, medyada uyuşturucuyla mücadelede bir duyarlılık oluşturulması, medya profesyonellerine uyuşturucuyla ilgili içerik hazırlama yeterliklerinin kazandırılması, uyuşturucuyla ilgili medya içeriklerinde genel anlamda dil ve kavram birliğinin sağlanması ve uyuşturucuyla mücadelenin gerekliliği konusunda toplumsal ve kamusal bir duyarlılık oluşması gibi özellikleriyle proje özgün bir değere sahiptir. Daha önce proje önerisine getirilen eleştiriler doğrultusunda öneride iyileştirmeler yapılmakla birlikte, projenin özgün değerini sınırlandıran bazı hususlar saptanmıştır:Projenin kuramsal çerçevesi net bir şekilde ortaya konulmamış ve hipotezler ileri sürülmemiştir. Yöntemsel açıdan özgün değer bölümünde belirtilen karma yöntem; nicel ve nitel verilerin birlikte analizinden sağlanacak fayda belirtilmemiştir. Özellikle nicel ve nitel verilerin birlikte yorumlanmasının doğuracağı sorunlar önemlidir. Bir tür odak grup olarak nitelenen çalıştay toplantısı tekniğinin özgünlüğü ve içeriği daha açık ifade edilmelidir.   "	3,80
Önerilen proje, üzerine fazla çalışma bulunmayan arabuluculuk konusunu ele alması nedeniyle özgünlük taşımaktadır. Bu nedenle bu kurum ve uygulama ile ilgili bilimsel araştırmalar yoluyla elde edilecek bilimsel veriler, hem akademik hem uygulama hem de sürecin daha doğru işlemesine katkıda bulunacak öneriler için temel teşkil edecektir. Bu bakımdan projenin özgün değeri bulunmaktadır. 	4,20
Proje önerisinde, devlet koruması altında büyüyen çocukların, koruma sonrası yaşamlarındaki sorunlara odaklanılmaktadır. Mevcut araştırmaların çoğunluğu koruma altındaki dönemi ve kurumsal hizmetleri incelemiştir. Az sayıdaki koruma dönemi sonrasına odaklanan araştırma ise, toplumsal bütünleşme, iş yaşamına uyum, ruh sağlığı, evlilik içi yaşadıkları sorunlar gibi özel konularla ve belli şehirlerdeki uygulamalarla sınırlı kalmıştır. Proje önerisi ise, gençlik dönemine geçiş sorunlarını bu dezavantajlı grubun nasıl deneyimlediğini bütünsel olarak ele almayı hedeflemekte, evsiz kalma, erken anne/baba olma, başarısız evlilikler, işsiz kalma, yalnızlık ve yoksulluk gibi sorunları bir arada değerlendirmeyi hedeflemektedir. Bu yanıyla hem gençlik çalışmaları içinde hem de dezavantajlı gruplara yönelik çalışmalara içinde özgün bir yere sahiptir. 	4,40
"Projenin konusu ve kapsamı barınma, eğitim, sağlık ve sosyal yardım gibi aldığı hizmetler ve istihdam olanakları, yerli halk ve işverenin göçmenle ilgili bilgi ve deneyimleri gibi dağınık ve farklı temalara yoğunlaştığı için sınırlandırılmalıdır. Bir önceki panel raporunda dile getirilen hususlarla ilgili revizyona gidilmiş olmakla beraber söz konusu temaların her biri altında Suriyelilerin uyumuna dönük sayısız alt başlık ve analiz birimi bulunmaktadır. Zira, aradan geçen 7 yıl zarfında söz konusu alanlara ilişkin mevcut durumu betimleyen çok sayıda çalışma/araştırma gerçekleştirilmiştir. Halihazırda hayata geçirilecek ve özellikle politika önerisi sunma hedefinde olan projelerin daha spesifik alanlarda ve daha detay bilgiler içermesi oldukça önemlidir. Proje önerisinin özgün değer kısmında Türkiye genelinde yaşayan Suriyelilere dair politika üretimine katkıda bulunulacağı ifade edilmektedir. Ancak, hangi özellikleri ile tipik örnek olan iki şehrin diğer şehirler için nasıl bir benzerlik taşıyacağı belirtilmemiştir. Oran olarak şehir nüfusuna oranla çok daha fazla olan illerin sorunları farklıdır. Ayrıca Suriyeliler üzerine şehirler özelinde çalışma örnekleri mevcuttur. İki şehirli olmasa da çok şehir örnekli çalışmalar mevcuttur (msl. Lordoğlu 2014). Suriyeli sığınmacılar bağlamında yerel düzeyde (Ankara ve Mardin) çalışmalar önemli bir boşluğu dolduracaktır; ancak iki şehir örneğinden yola çıkarak ulusal düzeyde genelleme yapmak göçün yönetişimine yönelik politikalar geliştirmek üzere bütünleşik veri sağlamak ve uygulanabilir politika önerileri ortaya koymak için yeterli değildir. Bu bağlamda öneriye ilişkin bir başka husus, söz konusu alanlarda/başlıklarda yaşanan uyum sorunları, eksiklikler ve doldurulması planlanan boşlukların belirtilmemiş olmasıdır. Ayrıca, proje önerisinin teorik olarak nasıl desteklendiği tespit edilememiştir. Başka bir ifade ile proje önerisinin, literatürdeki hangi eksikliği nasıl gidereceği veya hangi soruna nasıl bir çözüm geliştireceği, ilgili alana metodolojik/kavramsal/kuramsal olarak ne gibi özgün katkılarda bulunacağı belirsiz kalmıştır. “Suriye krizi sonrasında yoğun olarak gelen göçmenlerin uyum süreci dinamiklerini anlamaya ve irdelemeye çalışacak” olan proje önerisi uyum (entegrasyon) hakkındaki literatür açısından zenginleştirilmeli ve nasıl bir teorik çerçeve kullanılacağı netleştirilmelidir.Son olarak, proje önerisinde kavramsal bir çelişki söz konusudur. Proje önerisinde Türkiye’de geçici koruma altında bulunan Suriyelileri konu edinmesine ve söz konusu kesimlerin hukuki statüsünü açıkça ifade edilmesine karşın ısrarla (kendiyle çelişir biçimde) “göçmen” kavramının kullanılması önemli bir eksikliktir. "	3,00
"Proje kent kültürü aktarımında ebeveynlerin tutumlarını incelemesi itibari ile özgündür. Çocuk gelişimi ve kentsel çalışmalar arasındaki bağları kuran çalışmalar sınırlıdır. Proje önerisinde birçok neden öne sürülmekle birlikte çalışmanın hedefleri yeterli düzeyde tanımlanmamıştır. Bu projede, araştırma sorusu net bir biçimde tarif edilmemiş; açık bir araştırma çerçevesi verilmemiş; kent, kentlileşme, kent kültürü, bir arada yaşam gibi kavramlar tanımlanmamıştır. Bu açıdan sosyolojik literatüre yeterli düzeyde yer verilmemiştir. Ayrıca, toplumsal açıdan ebeveyn tutumunun mu, çocuk ve üst kuşaklar ilişkisinin mi yoksa yaşlının topluma etkisi ve katkısının mı araştırılacağı belli değildir.Ek olarak, proje önerisinde yurt içinde ve yurt dışında belediyelerin hali hazırda yürüttükleri çalışmalara hiç değinilmemekte, bu alanda ne tür yenilikçi çalışmaların yürütüldüğü, ne tür sorunlarla karşılaşıldığı tartışılmamaktadır. Proje önerisi net bir kavramsal kuramsal tartışma üzerine odaklanmadığı için özgün değeri ve problemin çözümüne katkısı sınırlıdır."	2,20
Proje, özellikle toplumsal cinsiyet açısından eşitlik, hak ve adalet kavramlarını irdeleyecek olması açısından özgün değere sahiptir. Toplumsal cinsiyet adaleti kavramının gündelik hayattaki yansımaları açısından özellikle Türkiye bağlamında araştırmaya açılıyor olması önemlidir. Bu bağlamda projeden üretilecek bilgi sadece özgün olmakla kalmayıp alanyazına da katkı sağlayacaktır. Ancak, Türkiye'nin modernleşme deneyimi ve yaşadığı temel tartışma ve gerilim alanlarına proje önerisinde yeterince değinilmemesi eksiklik olarak değerlendirilmiştir. Ayrıca, proje önerisinde sözü edilen kentli dindar Müslüman kadın kavramı ile sosyal grup kavramının tanımı ve kriterleri yeterince açıklanmamıştır. Dindar Müslüman kadınların cinsiyet rol ve tutumları üzerine literatürde çeşitli araştırmalar bulunmakta ve hemen her dönemde bu konu sosyal bilimcilerin dikkatini çekmektedir. Bu açıdan bakıldığında projenin literatüre sunacağı katkılar sınırlı kalmaktadır.	3,60
Proje önerisi Türkiye’deki Suriyeli mülteci ve sığınmacıların sosyal ve beşeri sermaye düzeylerine odaklanmaktadır. Buradan hareketle nitelik altı koşullarda istihdamı tespit etmeye ve önlemeye yönelik bir sosyal-politika yaklaşımı geliştirmeyi hedeflemektedir, bu da beşeri ve sosyal sermayelerin etkin kullanımını getireceği için hem hedef ülke hem de bu grupların refahını artıracak sonuçlar doğuracaktır. Ancak, proje önerisinde öngörülen nitelikli Suriyelilerin sosyal ve beşeri sermaye oranının tespiti ancak niceliksel bir araştırmayla mümkün olup bu çalışmada sadece nitel veri toplanacaktır. Ayrıca, proje önerisinde kavramsal olarak mülteci-sığınmacı ayrımına dikkat edilmelidir. 	4,20
"Proje önerisi, ölme ve ölüm üzerine, özgün bir konuyu, tüketimi, özgün bir yaklaşım ile ""ölü bedenlerin yönetimi"" kavramsallaştırması ile ele almaktadır. Cenaze sürecinde mahremiyetin bu tüketim ilişkileri çerçevesinde dönüşümü, anonimleşen ölümden kitleselleşen bir ölüm kavramına geçişin güçlenmesi, önerinin incelediği en özgün başlıklardır. Öte yandan bu özgün yan derinleştirilmemiş, bir başka deyişle ölümün ekonomi-politiğinin sosyolojik dönüşümle bağları geri planda kalmıştır. Ayrıca, popüler bir ilgi uyandırmak, ölüm gibi herkesin yaşayacağı mutlak bir olgunun üzerinde felsefi teorik analizler yapmak projenin özgün değerini zayıflatmaktadır. Zaten mutlak ve tartışılmaz bir gerçekliğe sahip olan ölüm konusunda az yayının ve araştırmanın olması da özgün değeri artırmaz. Proje bu açılardan değerlendirildiğinde cevabı önceden verilen yoğun teorik tartışmalardan oluştuğu izlenimini vermektedir. Literatürde tartışılanların ötesinde özgün ve yeni olarak nelerin hedeflendiği sorusu hala yeterince açık değildir."	3,00
Önerilen projenin amacı, liselerde felsefe öğretiminde sosyoloji ve tarih bilgilerinin kullanılarak konuya ilişkin yenilikçi öğretim yöntemi kullanımı ile öğretmenlerde ve öğrencilerde farklı bir bakış açısı oluşturmaktır. Gerekçe, sosyal bilimlerde yaygın bir kabul olan disiplinler arası sınırların kalktığı düşüncesidir. Proje önerisinde her ünite öncesinde ilgili konunun sosyoloji ve tarih bilimleri ışığında değerlendirilmesini içeren çalışmalar yapılacağı, öncelikle grup çalışması sırasında öğretmen bakış açısındaki değişimlerin, ardından ünite bitimlerinde öğrencilerdeki değişimlerin çeşitli ölçme metotları ile kaydedileceği, uygulanan yöntemin hedef kitle üzerindeki etkisinin ortaya konacağı ifade edilmektedir. Proje önerisi disiplinlerarası bir yaklaşımla felsefe öğretimini amaçlıyor olması yönüyle özgün görülebilir. Ancak proje önerisinde felsefe öğretiminde sosyoloji ve tarih bilgilerinin nasıl kullanılacağı, mevcut felsefe öğretim programında yer alan kazanım, konu ve içerik ile sosyoloji ve tarih bilgilerinin nasıl ilişkilendirileceği ve nasıl bir sistematik içinde ele alınacağının açıklanmamış olması özgün değeri ciddi boyutta kısıtlamaktadır. Proje önerisinde kullanılacak yöntem ile konuların gerçek hayatla ve toplumsal dinamiklerle ilişkilendirileceği ve bu yolla bilime ve felsefeye olan tutumun olumlu düzeyde iyileşmesi,  derse olan ilginin, motivasyonun ve kalıcılığın artması beklendiği belirtilmektedir. Ancak öngörülen deneysel uygulamada ne yapılacağı net bir şekilde açıklanmadığı ve kavramsal çerçevede bağımlı değişken ile bağımsız değişkenler arasındaki ilişkiler kuramsal bir temele dayalı olarak modellenmediği için proje önerisinde öngörülen beklentilerin gerçekleşmesi konusunda bir yargıya varmak oldukça güç gözükmektedir.. Ayrıca proje önerisinin yöntem bölümü özgün değeri önemli ölçüde kısıtlayan sınırlılıklara sahiptir. Bu sınırlılıklar şunlardır: Proje önerisinde 400 öğrencinin ve 20 öğretmenin deney ve kontrol gruplarına eşit sayıda bölüneceği belirtilmektedir. Hali hazırda 11. sınıf lise öğrencisi ve öğretmeni olan katılımcıların kendi sınıflarında felsefe derslerinde çalışmanın yapılacak olması nedeniyle eşit sayıda bölünmesi mümkün olmayacaktır. Ayrıca öngörülen deney ve kontrol grupları arasında olası etkileşimlerin nasıl kontrol altına alınacağına ilişkin bir açıklama sunulmamıştır. Deney ve kontrol grubu olarak adlandırılan gruplara ön test ve son test uygulanacağı belirtilmiş, veri toplama araçları olarak görüşme ve anketler kullanılması önerilmiştir. Buradan elde edilen deney ve kontrol gruplarının ön test son test verileri arasında korelasyon hesaplanacağı belirtilmiştir. Korelasyon hesaplamak ve elde edilen korelasyon değeri deneysel işlemin etkisi konusunda bilgi sağlamak için uygun bir istatistik değildir. Proje önerisinde açıklanmaya çalışılan desen daha çok 2x2lik tekrarlanmış ölçümler görünümünde olmasına karşın kullanılacağı ifade edilen istatistik bu desenle uyuşmamaktadır. Anket ve görüşmeler ile elde edilecek verilerin nitel ya da süreksiz veriler olacağı dikkate alınarak doğru analizlerin seçilmesi gereklidir. Verilerin analizinde SPSS’nin kullanılacağının ifade edilmesi, hangi istatistiklerin hangi araştırma sorularını cevaplamak için kullanılacağını açıklamamaktadır. Uygulamada felsefe öğretmenlerinin, açıkça ifade edilmemiş olsa da, sosyoloji ve tarih konusunda yeterli bilgi sahibi oldukları varsayılmaktadır. Uygulamada felsefe öğretmenlerinin “eğitim bilimleri” dahil olmak üzere felsefe grubu öğretmenliği yanında çeşitli kaynaklardan atanmış oldukları dikkate alındığında tarih ve sosyoloji alanında bilgi/deneyim yetersizlikleriyle nasıl baş edileceği konusunda bir açıklama bulunmamaktadır. Proje önerisi bütünde uygulama sürecinin nasıl gerçekleştirileceği konusunda yeterli bilgi ve açıklama sağlamamaktadır. Örneğin öğretmenlerle toplantı ve bilgilendirme yapılacağı ifade edilmiş olmakla birlikte bu bilgilendirmenin içeriğinin ne olacağı ve öğretmenlerden uygulamada ne bekleneceği konusunda yeterli açıklama bulunmamaktadır.  	1,67
Önerilen projenin konusu bilgi, din, kurumlar ve eğitim sosyolojisi alanlarına giren bir çok boyutu bulunmasına rağmen bu alanlardaki literatür ve tartışmalara yeterince atıf yapılmamış olması projenin özgün değerini azaltmaktadır. Proje çıktılarının onun özgün değerini belirleyeceğini gözünde bulundurduğumuzda önerilen projenin akademik olarak yetkin ve özgün çıktılar sunabileceğini söylemek zor görünmektedir. Özellikle projenin araştırma soruları kullanacağı yöntem ve projenin nasıl yürütüleceği ile ilgili dağınıklık ve belirsizlikler çalışmanın özgün çıktılar sunabilme kapasitesinin sınırlı olduğunu göstermektedir.        Önerilen projenin literatür taramasında Şerif Mardin, Fazlur Rahman, Bahattin Akşit, Recep Şentürk vb. araştırmacılara yer verilmesi projenin özgün değerini artırıcı etki yapacaktır. Ayrıca Pakistan, Hindistan ve İran gibi ülkelerdeki benzer yapılar üzerine yapılan uluslararası literatür ve araştırmalara atıfta bulunulması da özgünlüğü artırıcı bir faktör olacaktır. Proje önerisinde iki kurumun kıyaslanması ağırlıklı yönelim haline geldiği, buna karşılık medreselerin benzeri olan İmam Hatip okullarına değinilmemiş olması projenin özgün değerini azaltmaktadır.  	2,20
Proje önerisinde belirtilen konuda literatürde daha önce yapılmış bir çalışma (Dölek 2013) bulunmaktadır. Bu çalışma proje önerisindeki araştırma sorularının önemli bir kısmını tartışmakta ve cevaplandırmaktadır. Ancak literatür tartışmasında bu çalışmaya herhangi bir atıf bulunmamaktadır, bu da proje önerisinin özgün değerini ciddi ölçüde azaltmaktadır. Proje önerisinin kavramsal çerçevesi geliştirilmeye muhtaçtır. Bu çerçevede dini hayat ve psiko-sosyal gibi kavramların neleri ihtiva ettiği ve aralarındaki ilişki net bir biçimde ortaya konulmalıdır. Ölçeklerde işlemselleştirilmiş olan kavramsal çerçeve verili kabul edilerek sorgulanmamış, tartışma konusu yapılmamıştır. Ayrıca öneride Sarıkeçili yörüklerinin mülk algısına sahip olmadığı yönündeki temel ön kabul sorgulamaya açıktır. Projenin iki ana odağını teşkil eden psiko-sosyal yaşam ve dini konular hakkındaki inanç ve bilgilerin aralarındaki ilişki net bir biçimde tartışılmalıdır. Dünyada Ortadoğu çalışmalarının ana odaklarından biri olan göçebe hayat konusunda İbn Haldun’dan başlayarak sosyal bilimlerin farklı alanlarındaki uzmanlar tarafından oluşturulmuş hacimli literatür daha yetkin bir şekilde tartışılarak proje önerisine dahil edilmelidir. Ayrıca literatür tartışmasının daha analitik ve eleştirel bir biçimde yapılması, açıklamalı bibliyografya tarzının ötesine geçilmesi beklenmektedir. Her ne kadar proje önerisinde insan-doğa ilişkileri, insan-yerleşim yeri ilişkileri ve insan-mülkiyet ve üretim ilişkileri gibi ilişki biçimlerine değinilmişse de sosyoloji literatüründe bu ilişki biçimlerinin toplumların psiko-sosyal ve dini yaşamın şekillenişine olan etkilerini konu eden kuram ve kavramlar literatür tartışmasında yeterince ele alınıp incelenmemiştir.Sonuç olarak, önerinin araştırma sorularına ve tasarımına bakıldığında araştırmanın daha ziyade betimsel nitelikte bir araştırma olduğu görülmektedir. 	2,00
"Çok uluslu devletten ulus devlete geçiş sürecinin en önemli olgusu uluslaşmadır. Bu olgunun tespit edilebilmesi için başvurulacak kaynakların başında roman türünde yazılmış eserler gelmektedir. Önerilen proje erken Cumhuriyet döneminde yazılan romanlarda din algısı ile uluslaşma arasında ilişki kurmaktadır. Konu üzerinde bazı araştırmalar bulunmasına karşın belirli bir sayıda dönem romanı üzerinden tespit ve tasnif yapılması ve bunların değerlendirilmesi projenin özgünlüğüne katkı sağlayacaktır.  Daha önce - mevzî de kalsalar - konu hakkında bazı araştırmalar yapılmıştır, fakat 1923-1950 arasında neşredilen 176 roman üzerinden malzemenin tamamının tespit edilip kullanıldığı böylesi bir çalışma yapılmadığından araştırmanın özgün değer taşıdığı açıktır.  Ancak bu projenin teorik altyapısı zayıf, edebiyat araştırmaları açısından ise temelleri net belirlenmemiştir. Projede “din algısı""yla sadece İslam dininin kastedilmiş olması hem bir eksiklik hem de özgünlük açısından olumsuz bir durumdur. Ayrıca, literatür özeti karşılaştırmalı olarak irdelenmemiştir, sadece sırasıyla eserlerin içerikleri ve konuları verilmiştir. Türkiye’de, uluslaşma sürecinin sosyolojik tanımının verilen tarihlerle ilişkilendirilmesinin ve bu tarihlerde yazılan romanların bu kapsamda değerlendirilmesinin kavramsal ve kuramsal olarak değerinin ne olduğu açık değildir. Uluslaşma sürecinin Cumhuriyetin kurulmasından daha önce başladığı düşünülecek olursa projenin başlığında uluslaşma süreci kavramının yeniden değerlendirilmesi gerekmektedir. "	2,60
Proje önerisi, Avusturya örneğinde uygulanmış bir modelin Türkiye'de denenmesini hedeflemektedir. Her ne kadar daha önce gerçekleştirilmiş bir araştırmanın tekrarı olarak dursa da Türkiye'de uygulanması ve Türkiye'ye adapte edilmesi itibari ile özgündür. Ancak, projenin konu ettiği doğurganlık hızının tahmin edilmesi ve etkileyen faktörler arasında sosyal etkileşimin yeri anlamında mevcut literatüre katkısı, denenen modellemenin geçerliliği dışında sınırlı olacaktır. Bu alandaki çalışmalar ve doğurganlık hızı tahminleri ve doğurganlık hızını etkileyen faktörler üzerine zengin bir literatür bulunmaktadır. Proje önerisinde sunulan modelin detaylandırılmadığı ve yöntemsel katkı haricinde literatüre katkısının yeterince ortaya konulmadığı düşünülmektedir.	3,00
Proje önerisinin amacı çocuk sayısının çocuklara yapılan eğitim yatırımları üzerindeki nedensel etkilerinin belirlenmesidir. İlgili yazında, Becker’dan (1960) hareketle, çocuk sayısı ve çocuklara yapılan yatırımlar arasında negatif bir ilişki olduğu varsayılmaktadır. Proje önerisi, mikro veri yardımıyla Türkiye özelinde bu savın sınanmasını içermektedir. İki olgu arasındaki nedenselliği ortaya koyabilmek için çocuk sayısını etkileyen ancak çocuklara yapılan yatırımı doğrudan etkilemeyen bir araç değişkeni kullanılması öngörülmektedir. Proje önerisinde yer alan araç değişken ikiz doğumlardır. Proje önerisinin veri kaynağını 2014 Hanehalkı İşgücü Anketi (HİA) oluşturmaktadır.Proje önerisinde yer alan araştırma sorusu taşıdığı önem dolayısıyla ilgili yazında pek çok çalışmaya konu olmuştur. Proje önerisinde bahsedildiği gibi çocuk sayısının çocuklara yapılan yatırımlar üzerindeki etkisi Türkiye bağlamında da incelenmiştir (Bkz. Dayıoğlu et al. 2009, Selim ve Üçdoğruk 2005). Önerilen projenin bu çalışmalara ek olarak nasıl bir katkı yapacağı açık değildir.    Proje önerisinde kullanılması öngörülen veri setinin planlanan analiz için uygun olduğu düşünülmemektedir. Bu veri seti oldukça büyük olsa da önerilen çalışma için bir dizi dezavantajlar barındırmakta ve projenin özgün değerini sınırlandırmaktadır: HİA hâlihazırda hane üyesi olan fertleri listelemekte, haneden ayrılmış bireyleri içermemektedir. Örneğin lise eğitim için başka bir ilde yaşayan çocuklar kapsanmamaktır.HİA’larda doğum tarihçesi yer almamaktadır. Dolayısıyla, yetişkin bir kadının kaç çocuğu olduğu ve çoklu doğum yapıp yapmadığı ancak hane kompozisyonuna bakılarak tespit edilebilmektedir. Çocukların haneden eğitim, evlilik, askerlik, çalışma vb. durumlar nedeniyle ayrılmaları çocuk sayısının olduğundan düşük olarak hesaplanmasına neden olacaktır.Önerilen çalışmanın yapılabilmesi için kadınların doğurganlıklarının sonuna gelmiş olmaları gerekmektedir. Bu durum ise yaşı görece daha büyük kadıların çocuklarının incelenmesi anlamına gelmektedir ki bu HİA’larla yukarıda sayılan nedenlerden dolayı mümkün değildir.Proje önerisinde 2SLS yönteminin kullanılması planlanmaktadır. Araç değişken olarak ise ikiz doğumların kullanılacağından bahsedilmektedir. İlgili yazında bu araç değişkeni sıklıkla kullanılsa da ikiz doğum çocuk sayısından bağımsız değildir. Yeni tarihli çalışmalarda çoklu doğumların çocuk sayısıyla düzeltilerek kullanılması gibi yaklaşımlar da vardır. Proje önerisinde bu tartışmalara yer verilmemektedir.  Bunun yanı sıra, kullanılan ampirik yöntemde seçilen değişkenlere dair teorik altyapının yeterli olmadığı düşünülmektedir. Selim, S. ve Üçdoğruk Ş. (2005) Türkiye’de Doğurganlık: Kalite Miktar Yaklaşımı, Nüfusbilim Dergisi, 27: 49-66.	1,60
"Proje önerisiyle, çeşitlendirme olasılığı ile firmaya özgü faktörler arasındaki ilişkinin saptanması; gelişmiş ve gelişmekte olan ülkeler açısından çeşitlendirme olasılığının dinamiklerinin saptanması; endüstriye özgü faktörler ile çeşitlendirme olasılığı arasındaki ilişkinin saptanması ve Asya ülkeleri açısından çeşitlendirme olasılığının dinamiklerinin saptanması hedeflenmektedir. Önerinin özgün değer potansiyelini sınırlandıran önemli bazı sorunlar aşağıda sıralanmaktadır. Öneride kuramsal açıdan endüstri, kaynak ve finans temelli bakış açılarından söz edilmekte ancak hükümetlerin anti-tröst düzenlemeleri, vergi kanunları ve korumacılık gibi biçimsel ve ilgili ülkedeki firmaların çeşitlendirmeye gitmesinin paydaşlar tarafından normal kabul edilmesi gibi unsurları içeren biçimsel olmayan kurumları içeren kurumsal yaklaşıma hiç değinilmemektedir. Bunun yanısıra öneride endüstriyel örgüt yaklaşımı altında konumlandırılabilecek ve işlem maliyetlerinin doğasına odaklanarak işletmelerin çeşitlenmesini açıklayan kurumsal boşluklar (institutional voids) yaklaşımının (örn. Khanna and Palepu, 1997-Why Focused Strategies May Be Wrong for Emerging Markets) ana tezlerine yer verilmemiştir. Ayrıca Türkiye'de ve diğer gelişmekte olan ülkelerin çoğunda işletme gruplarının çeşitlenmesini açıklaması açısından büyük bir öneme sahip olan politik iktisat temelli yaklaşımı da yeterince ele alınmamıştır. Öneride, bazı gelişmekte olan ülke örnekleri de kapsam dahilinde olduğu için işletmelerin çeşitlenmesi konusunda özellikle gelişmekte olan ülkedeki çeşitlenme nedenlerini açıklamada başvurulan piyasa aksaklıkları yaklaşımı (veya kurumsal boşluklar yaklaşımı) ile politik iktisat temelli yaklaşımın ana tezlerinin detaylı bir biçimde ele alınmaması önemli bir eksikliktir. Önerinin odağında yer alan firmaya özgü belirleyiciler arasında ilgili yazında değinilen firmanın sahiplik yapısı, dinamik yetenekler, risk iştahı, ar-ge'yi türev ürünler için kullanma ve yönetici veya sahip güdüleri konularına hiç yer verilmemiştir. Öneride geçen firmaya özgü unsurlar yeterli derinlikte tartışılmamaktadır. Örneğin, kapsam ekonomileri altında faaliyetlere dayalı (örn. temel yetenek paylaşımı) ve finansal kapsam ekonomileri (örn. içsel sermaye tahsisatı) ayrımından bahsedilmemektedir.Hipotezler,  tamamıyla doğrudan finansal yaklaşımla ilgiliyken kaynaklara dayalı yaklaşımla ancak dolaylı ilişki kurulabilecek durumdadır. Kaynaklara dayalı yaklaşımla ilgili ilave hipotezlere yer verilmemiştir, ayrıca mevcut hipotezler de gerekçelendirilmemiştir. Öneride hipotezi gerekçelendirmede tercih edilen yol yalnızca referanslara dayanmaktadır. Alan yazının eleştirel bir incelemeye tabi tutulmasından sonra çalışmada kurulan çerçeve üzerinden hipotezlerin gerekçelendirmesi mümkün olacaktır. Araştırmada çeşitlendirmenin vardır ya da yoktur şeklinde ölçüleceği belirtilmektedir. Oysa ilgili yazının geldiği aşamada çeşitlendirme farklı türlerde (yatay, dikey, konsantre ve eş merkezli) ve düzeylerde (ilişkili ve ilişkisiz) tartışılmaktadır. Yalnızca çeşitlendirmenin varlığının ölçülmesi ile bu tartışmaların gerisinde kalınma riski bulunmaktadır.  Öneride kontrol değişkenlerinden ve bunlara analizlerde yer verileceğinden söz edilmesine karşılık hangi değişkenlerin kontrol değişkeni kabul edileceğinin ve bunun kavramsal gerekçelerinin belirsiz olması önemli bir eksikliktir.Türkiye'deki işletmelerin çeşitlendirmesi ile ilgili büyük bir boşluk olduğu ifade edilmektedir. Fakat özellikle Türkiye'deki işletme gruplarının veya holdingler olarak ifade edilen çeşitlenmiş işletme gruplarının çeşitlendirme nedenleri büyük ölçüde ortaya konmuştur. Özellikle Ayşe Buğra, Şükrü Özen, Aslı Çolpan ve Ayşe Karaevli'nin çalışmalarında Türkiye'deki işletmelerin çeşitlendirme nedenleri ayrıntılı olarak ortaya konmuştur. Belirtildiği gibi büyük bir boşluk söz konusu değildir. Proje önerisinde endüstriyel ve coğrafi çeşitlendirme olmak üzere firma çeşitlendirmesinin iki boyutlu olarak ele alınacağı belirtilmesine rağmen coğrafi çeşitlendirme konusuyla ilgili kuramsal tartışmalara yer verilmemiş ve yöntemsel açıdan nasıl işlemselleştirileceği hakkında bilgi sunulmamıştır. Öneride parametrik olmayan sağ kalım yönteminin firma çeşitlendirmesini etkileyen unsurları açıklamada kullanımı, özgün değer katkısı olarak gösterilmiştir. Oysa yöntem gerek bu isimle (""survival analysis"") gerek farklı isimlerle (""duration analysis"" ya da ""event history"" olarak) hem stratejik yönetim hem de uluslararası işletmecilik yazınında uzun bir süredir kullanılmaktadır. Özel olarak çeşitlendirmenin firmaya özgü belirleyicilerinin incelenmesinde kullanılmasının nasıl bir özgün değer katkısı sağlayacağı belirsizdir.Sonuç olarak önerinin özgün değerinde önemli eksiklikler bulunduğu tespit edilmiştir.  "	2,00
"Önerilen proje endüstriyel rekabetin ve firmanın kurumsal yönetim ekseninde firmalarda yatırım kararlarını etkileyen faktörleri araştırmayı amaçlamaktadır. Literatür özetinde firmaların yatırım kararlarıyla ilgili birçok çalışma bulunduğu; buna karşın yatırım oranı, rekabet, temsil maliyeti, firmaya özgü ve makroekonomik faktörleri birlikte değerlendiren bir çalışmaya rastlanılmadığı, bu nedenle de önerilen projenin literatürdeki bahse konu eksikliğin giderilmesine katkı sunacağı iddia edilmektedir. Ancak, önerilen projenin özgün değeri bu haliyle aşağıda belirtilen nedenlerden dolayı oldukça kısıtlı bulunmuştur. Öncelikle literatürde yatırım oranı, rekabet, temsil maliyeti, firmaya özgü ve makroekonomik  faktörler ile yatırım kararları arasındaki ilişkiyi inceleyen hatırı sayılır oranda araştırma bulunmaktadır. Öneride bunların bir kısmına atıfta bulunulmuş, kaynaklar listesinde yer verilmiştir. Bu durumun farkında olunarak çalışmanın temel sorunsalı/problemi, yatırım kararları üzerinde etkisi muhtemel bağımsız değişkenleri birlikte ele alan bir araştırma bulunmamasına dayandırılmıştır. Ancak öneride bahse konu bağımsız değişkenleri birlikte ele almanın neden önemli ve özgün olduğu yeterince izah edilmemiştir. Yatırım kararları üzerinde etkisi muhtemel bağımsız değişkenlerin birlikte ele alınmasının önerilen projenin temel hedefini ve özgünlüğünü oluşturduğu iddia edilmektedir. Ancak bahse konu bağımsız değişkenler arasındaki beklenen etkileşimler ve ilişki örüntüsü literatürden ve ilgili teorilerden beslenerek ayrıntılı açıklanmamıştır. “Konu, Kapsam ve Literatür” özetinin başlangıçta üç temel başlık altında verilen hedefler özelinde tartışılması finans literatüründeki mevcut teori ve araştırma bulgularından hareket edilerek test edilebilir hipotezler haline getirilmemiştir. Bu durum da önerinin özgün değerini sınırlayan önemli bir eksikliktir.  Araştırmada yatırım kararlarına etkisi olduğu düşünülen üç kategoride faktörler belirtilmekle birlikte bağımsız değişkenlerin ne olacağı konusunda net bir değerlendirme yapılmamıştır. Öneride 'Bağımsız değişkenler ise, araştırma soruları temelinde her bir model açısından belirlenecektir' şeklinde bir ifade kullanılmaktadır. Oysa araştırmanın bağımsız değişkenlerine ilişkin netleştirmenin araştırmanın ilk aşamasında yapılması gerekirdi. Ayrıca önerilen projenin hedef ve amaç bölümünde belirtilen 14 sorunun neye göre belirlendiği konusunda da bilgi bulunmamaktadır. Önerilen projenin literatür özetinde temel olarak endüstrideki rekabetin ve firmaya özgü bazı faktörlerin etkileri değerlendirilmiştir; ancak ülkeye özgü koşulların yatırım kararına etkisi konusunda değerlendirme sağlayan çalışmalara yeterince yer verilmemiştir. Önerilen projenin hedefleri açısından düşünüldüğünde literatür özetinin kapsayıcı olduğunu söyleyebilmek pek mümkün görünmemektedir. Ayrıca çalışmada çok düzeyli etkiler (firma, piyasa, ülke) araştırılacak olmasına rağmen zaman zaman çalışmanın amacı tek bir düzeye vurgu yapılarak o düzeye ait faktörlerin yatırım kararlarına etkisinin araştırılacağı ifade edilmektedir. Bu durum da özgün değer açısından önemli bir sınırlılık getirmektedir. Firmanın itibarı, markası, entelektüel varlıkları ve insan kaynakları gibi maddi olmayan kaynakları; yönetsel ve örgütsel becerileri kapsayan firma yeteneklerini ve firmayı rakiplerinden farklı kılan ve ona derinlemesine yerleşik konumdaki firmaya özgü güçlü yönlerden oluşan çekirdek yetenekleri kapsayan kaynaklara dayalı yaklaşımın yatırım kararlarındaki rolüne öneride hiç yer verilmemiştir. Yasalar, düzenlemeler ve hükümet politikaları gibi biçimsel ve paydaşların görüşleri ve yönetici ve/veya sahiplerin yatırım anlayışlarını kapsayan biçimsel olmayan unsurları içeren kurumsal yaklaşımlar da öneride hiç tartışılmamıştır. Yatırım kavramının kapsamı çok geniştir. Var olan faaliyetlere yeni fon aktarımı; yeni ürün ve/veya iş modeli geliştirme; yeni üretim, pazarlama, ar-ge vb. tesislerinin kurulması; başka firmalarla stratejik ittifaklar oluşturma ve başka firmaları satın alma ya da onlarla birleşme gibi çok çeşitli faaliyetler yatırım kapsamına girmektedir. Bu faaliyetlerin firmaya özgü belirleyicileri farklılık göstermektedir ancak öneride bu tartışmaya rastlanılmamıştır.  "	1,20
Önerilen proje ile yatırımcıların talip ve hedef firma hakkındaki kanaatlerindeki farklılıkların, birleşme ve satın alma tarihindeki hisse senedi fiyatları üzerine etkisinin ölçülmesi hedeflenmektedir. Kanaat ayrıştırması ölçeğinin belirlenmesinde talip ve hedef firmaların alım ve satım opsiyon fiyatları kullanılarak hesaplanmasının ardından buradan çıkacak olan kanaat ayrışma ölçeğinin hisse senedi piyasasındaki fiyatlanmaya etkisi ölçülecektir.   Proje önerisinde NYSE, NASDAQ ve Borsa İstanbul'daki hisselerin dikkate alınacağı ve ilk kez bir karşılaştırma yapılacağı belirtilmiştir. Yatırımcı kanaatlerindeki ayrışmanın hisse senedi piyasasına etkisini araştıran proje önerisinin özgün değerinin sınırlı olduğu düşünülmektedir. Çalışmanın iki farklı piyasa arasında yapılmasının sonuçların potansiyel ilginçliğini artırabileceği ancak geçerlilik ve genelleştirilebilirlik açısından riskler içerebileceği değerlendirilmiştir.Proje önerisinin özgün yanı türev ürün teorisini kullanarak yatırımcıların kanaat ayrışmasını belirleyen bir ölçek geliştirmesidir.  Ancak geliştirilmesi planlanan bu ölçek hakkında yeterince bilgi verilmemektedir. Proje önerisinin özgün değerinin daha iyi değerlendirilebilmesi için K. Chan, L. Ge, ve T.-C. Lin, 2015. Informational content of options trading on acquirer announcement return. Journal of Financial and Quantitative Analysis, 50(05):1057-1082 makalesinden ayrıştığı noktaların daha detaylı irdelenmesi gerekmektedir.  	3,00
Proje önerisinin amacı, Türk bankalarının ne kadar likidite yarattığını, yaratılan likiditenin zaman içinde nasıl değiştiğini, yerel ve küresel faktörlerden nasıl etkilendiğini ortaya koymaktır. Bu çerçevede 2002-2017 yılları arasında her banka için “likidite yaratım değişkeni” hesaplanacaktır. Ayrıca zaman içerisinde bankaların yarattığı toplam likiditenin ve bankaların kendi likiditelerinin değişiminin incelenmesi ile birlikte kriz öncesi ve sonrası değişimin analiz edilmesi hedeflenmektedir. Bu bakımdan proje önerisi fikirsel anlamda bir özgünlük potansiyeline sahip olabilir. Ancak önerinin özgün değerini kısıtlayan temel eksiklikler bulunmaktadır.Birincisi, Berger ve Bouwman (2009)’un esas alınarak doğrudan Türk bankacılık sistemine uyarlanmaya çalışılması, ABD bankacılık sistemi için geçerli olan bir modelin Türk bankacılık sistemi için nasıl geçerli sonuçlar verebileceğinden kuşku duyulmasına yol açmaktadır. Türk bankacılık sisteminin karakteristik özellikleri dikkate alınmadan başka bir ülkenin bankacılık sistemine özgü bir modelin tahmin edilecek olması özgün değeri son derece kısıtlamaktadır. Bu öneride özgün değer olarak görünen unsur ilgili makale baz alınarak Türk bankacılık sistemine “likidite yaratım değişkeni” hesaplama tekniğinin kazandırılmasıdır. Bununla birlikte, proje önerisinin esasen likidite yaratımının bankalar için mi yoksa makro anlamda parasal aktarım mekanizması için mi yapılacağı belirsizlik içermektedir. Bu haliyle, önerinin herhangi bir kuramsal temelden uzak olması, yalnızca Türk bankacılık sistemi için bir sınama niteliği taşıması projenin özgün değerini tartışılır hale getirmektedir. Bunların yanı sıra, ABD’de uygulanan muhasebe sistemi ile Türkiye’de uygulanan muhasebe sistemi arasında çok temel farklılıkların varlığı, Amerikan ekonomisi için geliştirilmiş bir modelin Türkiye ekonomisi için çalışabileceği gibi zımni ancak çok güçlü bir varsayımdan hareket edildiğini göstermektedir. Son olarak, hem Konu, Kapsam ve Literatür Özeti bölümünde hem de Yöntem bölümünde Türk bankacılık sisteminin son yıllardaki temel dinamiklerinden birini oluşturan ortaklık yapısı ve sermaye paylarının değişmiş olması (yabancı ortaklıkların etkisi) hususunun, Türk bankacılık sistemi için yapılacak bir öneride tartışılmamasının da özgün değeri kısıtladığı değerlendirilmiştir. Özetle, önerilen projenin özgün değeri bilinen bir hesaplama yönteminin Türk bankacılık sektörüne uygulanması ve likidite yaratımını etkileyen faktörlerin ekonometrik olarak incelenmesi ile sınırlı kalmaktadır.	1,60
"Öneri, ülkelerin hukukî altyapılarının, bu ülkelerde gerçekleşen mesleki kazalar ve hastalıklar, koşullu istihdam ile ilişkisini ekonometrik yöntemlerle incelemeyi amaçlamaktadır. Öneride çalışmanın konusunun ağırlıklı olarak sağlık bilimcileri tarafından çalışıldığı ancak soruna hukukî göstergeler üzerinden ve endüstri ilişkileri/kalkınma iktisadı perspektifinden yaklaşılmadığı, dolayısıyla çalışmanın önemli bir boşluğu doldurma potansiyeline sahip olduğu iddia edilmektedir. Ancak, önerilen projenin özgün değeri bu haliyle aşağıda belirtilen nedenlerden dolayı oldukça kısıtlı bulunmuştur. Öncelikle önerilen çalışmaya yönelik sorunsal/problem tanımlaması oldukça yüzeysel kalmıştır. Ülkelerin hukukî altyapılarının, bu ülkelerde gerçekleşen mesleki kazalar ve hastalıklar ile ilişkisini ekonometrik yöntemlerle incelemenin neden önemli olduğu; böyle bir konunun proje olarak çalışıldığı takdirde Türkiye’ye, bilim dünyasına ve uygulamaya nasıl bir katkısının olacağına dair yeterli ve ikna edici argümanlar sunulamamıştır.Mevcut literatürde hukukî altyapının, sadece sözleşmelerin bağlayıcılığı ve özel mülkiyetin korunması kavramıyla sınırlı tutulduğu, iktisadî etkisinin ise sadece inovasyon ve uluslararası yatırımlar çerçevesinde ele alındığını iddia edilmektedir. Ancak literatür kısmında buna dair etraflıca bir tartışma getirilememiştir. Benzer şekilde konunun daha önce sağlık bilimcileri tarafından çalışıldığı belirtilmiş ancak sağlık bilimcilerin konuyu nasıl çalıştıkları, hangi temel bulgulara ulaştıkları, bu bulgulardaki eksikliğin ne olduğu ve neden ekonometrik yöntemlerle bunun ele alınması gerektiği yeterli ölçüde tartışılmamıştır. Önerilen projenin cevap aradığı sorular ilginç ve önemli olmakla birlikte literatür özeti bölümünde bunların ilgili literatürden yararlanılarak belirgin ve test edilebilir araştırma hipotezleri haline getirilmediği görülmektedir. Neden bu değişkenler arasında bir ilişki beklenmektedir? Bu ilişkilerin kuramsal ve ampirik dayanağı nedir? Önerilen projenin omurgasını oluşturan temel değişkenlerin her birine dair yeterli ölçüde kavramsal açıklamaya yer verilmemiştir. Kavramsal açıklamalardan sonra ilgili yazından yararlanılarak değişkenler arasında beklenen veya keşfedilmesi istenene ilişki örüntüsüne dair mantıksal ve kuramsal temel verilmemiştir.Ayrıca önerilen projeyle ilişkisi bulunan yazının iyi taranmadığı da tespit edilmiştir. Bu çalışmayla yakın ilişkisi olabileceği düşünülen (Smitha, M., Kirk, K., Oestenstad, K., Brown, K., & Lee, S. (2001). Effect of state workplace safety laws on occupational injury rates. Journal of Occupational and Environmental Medicine, 43(12), 1001-1010.) çalışmasına öneride yer verilmemiştir. Oysa Web of Science’da yapılan basit bir tarama ile bu çalışmanın merkezindeki konuyla ilgili olabilecek bu çalışmaya ulaşılabilmektedir. Çalışmada hukuki altyapı için kullanılacak indekslerden bahsedilmekte fakat bunların içeriğindeki bileşenler ve bu bileşenlerin araştırmanın bağımlı değişkenleri üzerine nasıl etkileri bulanabileceği tartışılmamaktadır. Hukuki alt yapı ile İş Sağlığı ve Güvenliğine ilişkin hukuki çerçeve arasındaki ilişkiye dair değerlendirmeler de yapılmamıştır.  Önerilen projenin “Amaç ve Hedefler” ile “Konu, Kapsam ve Literatür Özeti” kısmında sanayi organizasyonundaki değişim ve hukuki altyapının mesleki kazalar üzerindeki etkisinin inceleneceği belirtilmesine rağmen, “Konu, Kapsam ve Literatür Özeti” kısmında sanayileşmenin (ya da sanayisizleşmenin) etkisinden ayrı olduğu belirtilerek mesleki hastalıklar ve kazalar üzerine koşullu istihdamın etkisinin de olduğu ifade edilmektedir. Önerilen proje başlığı ise hukuki altyapının koşullu istihdam ve mesleki sağlık üzerine etkileri şeklindedir. Bu yüzden ‘koşullu istihdamın’, ‘sanayi organizasyonundaki değişimi’ temsil eden bir değişken mi olduğu yoksa ikisinin farklı değişkenler mi olduğu hususu belirsizlik yaratmaktadır. Literatür özetinde mesleki kazalar ve hastalıklar üzerinde demografik, ekonomik ve hukuksal konuların etkilerine dair çalışmaların yeterince sistematik olarak analiz edilmediği ve hukuksal alt yapının etkilerinin neden ele alınması gerektiğinin yeterince ayrıntılı olarak tartışılmadığı tespit edilmiştir.  Son olarak hem koşullu istihdam hem de mesleki sağlık çok sayıda faktörden etkilenmektedir. Hukuki altyapının yanı sıra çalışma ilişkileri, sendikalar ve işveren örgütleri; iktisadi unsurlar; büyüklük ve eğitime harcanan kaynaklar gibi firmalarla ilgili unsurlar; AB ve NAFTA gibi uluslar-üstü otoriteler ve ulusal siyasal unsurlar önemli faktör grupları arasındadır. Bu faktörlerin bağımlı değişkenler üzerindeki etkilerinin nasıl kontrol edileceği belirsizdir. Bu eksiklik de önerinin özgün değerini düşürmektedir.  "	1,00
Bu çalışmanın amacı, etnosentrizm ve diğer birkaç faktörün müşterilerin banka tercihlerine olan etkisini ortaya koymaktır. Bu doğrultuda, proje önerisi CETSCALE ölçeğinin Türkiye’de bankacılık hizmetleri çerçevesinde test edilmesini hedefleyen bir tekrar çalışmasıdır. Proje önerisinin literatür taramasında da görüldüğü gibi etnosentrizm bankacılık dahil pek çok hizmet türünde incelenmiş ve bu araştırmalar sonucunda, bu değişkenin tüketici tercihleri üzerindeki etkisi ortaya çıkarılmıştır. Çalışmanın özgün değerini kısıtlayan bir diğer unsur da hipotezlerinin çoğunlukla aksiyomatik olmasıdır. Araştırma gerçekleştirilse dahi ortaya çıkacak sonuçların yeni bir bulgu içermesi olasılığının düşük olduğu değerlendirilmektedir.Proje önerisinde etnosentrizm dışında hangi faktörlerin inceleneceği ve bunların kuramsal dayanağı açıkça belirtilmediği için çalışmanın tam katkısının ne olacağı da değerlendirilememektedir. 	1,20
Proje önerisi, Kuzeydoğu Anadolu Bölgesinde büyükbaş hayvancılık faaliyetinde bulunan çiftçilere, yetiştiricilik- besicilik, hastalıklar, yeni üretim yöntemleri, hayvancılığa dayalı tarımsal faaliyetler vb. konularda verilen eğitimlerin, çiftçi gelirleri üzerine etkisinin belirlenmesini amaçlamaktadır. Bölgede hayvancılık eğitimlerinin çiftçilerin kaynaklarını etkin kullanması, yeni teknolojileri benimsemesi, girdi kullanım kararlarının etkinliğini sağlama ve sonuçta çiftçi gelirlerini artırmak olduğu düşünüldüğünde, verilen eğitimlerin gelir üzerindeki etkisinin belirlenmesi açısından proje önerisi özgün değer potansiyeline sahiptir. Araştırma sorusu niteliği bakımından özgünlük taşıdığı düşünülen önerinin özgün değerini kısıtlayan eksiklikler mevcuttur:217K204 numaralı proje önerisi panel ortak raporunda çiftçi eğitimlerinin kapsamı ile araştırma kapsamının tam olarak netleştirilmediğine vurgu yapılmıştır. Bu sebeple araştırmalar konu ve kapsam bölümünde çiftçi eğitiminin kapsamı ile ilgili bazı açıklamalar ilave etmiştir. İstenilen düzeyde netleşmemekle birlikte mesleki eğitim alan çiftçiler için bir yaklaşım geliştirilmiştir. Ancak araştırma kapsamı ile ilgili olarak yönlendirilen eleştirilere ilişkin herhangi bir düzenleme yapılmamıştır. Araştırmada  homojen olmayan birden fazla hayvancılık faaliyetinin (süt sığırcılığı, besi sığırcılığı vb.) işletme tipleri itibariyle (karma işletmeler, süt sığırcılığında veya besi sığırcılığında uzmanlaşmış işletmeler vb.) nasıl değerlendirileceği konusu halen açıklığa kavuşmamıştır. Dolayısıyla mesleki eğitim-gelir ilişkisinin ortaya konulması hususundaki endişeler devam etmektedir. Bu durum araştırmada gelir üzerine etkinin ölçülmesinde eğitim dışındaki diğer etkili faktörlerin (teknoloji düzeyi, bitkisel üretim gelirleri vb.) sabit tutulup tutulamadığı noktasında belirsizlik oluşturmaktadır, yani gerçek etkinin ölçülmesini güçleştirmektedir. Hatta yanlış ölçüm söz konusu olabilecektir. Dolayısıyla proje önerisinin muhtemel özgün katkıları noktasında söz konusu kısıtlılık devam etmektedir.  Proje önerisinin literatür taramasında çiftçilere verilen eğitimlerin, çiftçi gelirleri üzerine etkisini ölçen, belirleyen çalışmalar derinlemesine tartışılmamıştır. Literatür taraması çiftçi eğitimi ile çiftçinin yenilikleri benimsediği, inovasyona önem verdiği, üretim ve pazarlama kararlarında eğitimin rasyonellik sağladığına değinilmektedir. Literatür taraması araştırma sorusunu derinlemesine bir değerlendirmeden geçirmediği için bu, önerinin kurgusunun da net olarak ortaya konulamamasına yol açmıştır. Öneride Gıda, Tarım ve Hayvancılık Bakanlığı, Kalkınma Bakanlığı veya üniversite projeleri kapsamında büyükbaş hayvancılığı yapan çiftçilere verilen eğitimlerin dikkate alınacağı belirtilmektedir. Çiftçi eğitim ve yayım faaliyeti esas olarak GTHB’nin görevidir ve 2005 yılından sonra çiftçi eğitim hizmetlerine gereken önemin verilmediği sektörle ilgisi olan herkes tarafından bilinmektedir. Mevcut eğitim ve katılan çiftçi sayıları da belirsizdir. Kaldı ki öneride dikkate alınacak eğitim ölçüsünün ne olduğu anlaşılamamaktadır. Çitçinin geçmişte herhangi bir zamanda eğitim almış olması mıdır? Son bir yılda, son beş yılda eğitim almış olması mıdır? Eğer öyle ise bunun gelire etkisi nasıl belirlenecektir? Alınan eğitim sayısı kaç olmalıdır? Süresi ne olmalıdır? GTHB il müdürlükleri tarafından yapılan eğitim genellikle çok kısa süreli olduğu için bu tür eğitimlerin gelire etkisinin olması beklenmemektedir. Yine araştırma bölgesi gerek eğitim seviyesi ve gerekse teknoloji kullanımı bakımından ülkemizin dezavantajlı bölgelerinden biridir. Aynı zamanda köyde hayvancılıkla uğraşanlar yaş ortalamasının da yüksek olduğu düşünüldüğünde bu kişilerin eğitime katılmış olmaları tartışılır? Özgün değeri kısıtlayan bir diğer unsur, çiftçilerin eğitim alan ve almayan olarak analize dahil edildiği düşünüldüğünde, , büyükbaş hayvancılıkta verilen eğitimlerin hangi hayvancılık faaliyetinde, hangi kurum ve hangi alanda eğitim verildiğinden hareketle değerlendirilmemiş olmasıdır. Hangi kurum tarafından, hangi işletmelere verilen hangi eğitimlerin gelir üzerindeki etkisinin ne kadar olacağını ortaya koymak zorlaşmaktadır. Ayrıca, önerinin hem süt hem de besi sığırcılığı üretim faaliyetini kapsıyor olması ve bu işletmelerin maliyet gelir analizinin yapılacak olması çalışmanın yapılabilirliğini ve başarısını sınırlamaktadır. Proje önerisinde işletme gelirinin hesap edileceği belirtilmektedir. Burada tam bütçe analizi mi yoksa tek ürün bütçe analizi mi yapılacaktır bu unsura hiç değinilmemiştir. Bu durum daha önceki panel raporunda belirtilmiş olmasına rağmen hala açıklanmaya ihtiyaç duymaktadır. Yine eğitim kriterinin süre ve niteliği ne olacaktır belli değildir ve açıklanmaya ihtiyaç duymaktadır. Bütün bu unsurlar projenin yapılabilirliği ile ilgili endişeleri ortaya çıkarmaktadır ve proje önerisinin özgün değerini önemli ölçüde azaltmaktadır.	2,00
Projede Kuzeydoğu Anadolu Bölgesi süt sığırcılığı işletmelerinin etkinlik ölçümleri tahmin edilecek ve üretim etkinliğini belirleyen değişkenler ortaya konulacaktır.Proje önerisi, Kuzeydoğu Anadolu Bölgesinde (KDAB) süt sığırcılığı işletmelerinin teknik, tahsis ve ekonomik etkinliklerini ve bunlara etkili faktörlerin ortaya konulmasını amaç edinmesi açısından ve işletmelerde girdi kullanımı konusunda verilecek kararlara etki eden faktörlerin analizi ve girdi-talep ilişkisi belirlemeye yönelik amaçları içermesi açısından araştırma sorusu niteliği taşımaktadır. Nitekim, süt sığırcılığı işletmelerinde üretim etkinliği ölçümü ve etkinliği belirleyen faktörler konusunda pek çok araştırma yapılmış olup bunların bir kısmı da araştırma bölgesinin temel odağını oluşturan Erzurum ilinde gerçekleştirilmiştir. Mevcut haliyle, proje önerisinin özgün değerinin çok kısıtlı olduğu tespit edilmiştir. Yukarıda belirtilen ve bir önceki panel raporundaki tespitlerin yanı sıra proje önerisinin özgün değerini kısıtlayan bir diğer önemli unsur ise araştırma kurgusu ile ilgilidir. Proje önerisinin bu niteliği araştırmanın temel aracı olan VZA yönteminin dayandığı temel varsayım olan homojenlik varsayımının ihlal edilmesine ve etkinlik skorlarının hesaplanmasında en iyiye olan uzaklığın nasıl belirleneceği sorusunun cevaplanamamasına yol açmaktadır. Dolayısıyla, araştırma sorusunun odağını oluşturan bölgenin özelliği dikkate alındığında VZA yöntemi uygun bir araç değildir. Mevcut araştırma kurgusuyla farklı ırklarda (yerli, kültür, melez), farklı ölçek, özellik (ihtisaslaşmış, karma, meraya dayalı vb.) ve coğrafik konumlardaki işletmelerde etkinlik ölçümünün güvenilir bir şekilde yapılamayacağı değerlendirilmiştir. Ayrıca, proje önerisi Kuzeydoğu Anadolu Bölgesi’ni kapsayacak şekilde revize edilmiş olmakla birlikte, yöntem kısmında örnekleme hesabı ve anket yapılacak işletmeler Erzurum ilini temsil edecek şekilde planlanmış ve önceki öneride yer aldığı gibi aynen korunmuştur. Oysa Kuzeydoğu Anadolu Bölgesi Erzurum'la birlikte Erzincan, Bayburt, Kars, Ağrı, Iğdır ve Ardahan illerini de kapsamaktadır. Bu illerden hangilerinin araştırmaya dahil edileceği, bu illerin neden örnekleme hesabına dahil edilmediği öneriden anlaşılamamaktadır. 	1,00
Proje önerisi, konusu ve yöntemi itibariyle orijinal olup ülkemizdeki tarımsal krediler sorununa çözüm yolları sunabilecek bir potansiyele sahiptir. Tarım işletmelerinin sermaye yapısı, sermaye ihtiyacı ve tarımsal krediler üzerine yapılmış pek çok çalışma olmasına rağmen önerilen proje ile konunun işletme tipleri, aylık nakit akışları ve geri ödeme olanakları açısından ele alınması bu çalışmayı farklı kılmaktadır. İşletme tipi ve aylık nakit akışlarına göre kredi ihtiyaçlarının ve ödemelerinin belirlenebileceği bir model, tarımsal kredi kuruluşları için değerli bir çalışma olacaktır.Bununla birlikte, yazılan literatür genelde eski çalışmaları ve önemli kısımlarda tek ve/veya hakemli dergilerde yayınlanmamış raporları referans olarak göstermektedir. Bu suretle planlanan projenin güncel diğer çalışmalardan farkı ve literatüre sağlayacağı katkı tam olarak görülememektedir. Uluslararası literatürde de çiftçilerin krediye erişimleri ve geri ödemeleri konularında çalışmalar yer almaktadır ve bunlar da literatür kısmında değerlendirilebilir. Ayrıca, literatür araştırmasında verilen bazı oranlar çok eski tarihli kaynaklara dayanmaktadır. Bu kaynaklar da değerli olmasına karşın bu oranların güncel veriler ile kıyaslanarak verilmesi daha doğru olacaktır. 	4,20
"Proje önerisi ile Bursa, Antalya, Ankara, Karaman, Sakarya ve Çanakkale illerindeki üreticiler, sektöre girdi sağlayan kurumlar, tüccarlar, işleyiciler, ihracatçılar, kooperatif, üretici birlikleri ve perakendeciler kapsamında Türkiye’de armut yetiştiriciliğinde davranışsal yapının ortaya konulması ve gerek yetiştiricilik gerekse ihracat boyutunda geliştirici politika bileşenlerinin saptanması hedeflenmiştir. Armut ürünü Türkiye’nin birçok bölgesinde üretim potansiyeli bulunan ve pazarda fiyatların uygun olması halinde tüketicilerce sürekli talep edilen bir üründür. Yine Türkiye'nin yaş meyve ihracatına önemli katkılar sağlayabilecek bir ürün olan armut, verim ve kalitesinin artması, yeni bahçeler tesis edilmesi ve üreticilerinin yeterli gelir elde etmesi halinde kırsal alan ve tarım sektörüne daha çok katkı sağlayacaktır. Armudun bu özelliklerinden dolayı proje önerisi bir araştırma sorusu içermektedir. Proje önerisinin özgünlüğünü kısıtlayan unsurlardan biri armut üretimi ve ihracatının neden istenilen seviyede olmadığı (katkı kalıntı sorunları, yanlış çeşit seçimi, kalite ve sertifikasyon sorunları vb.) konusunda yayınlanmış pek çok araştırma bulunmasına rağmen bu önerinin literatürde nasıl bir eksikliği dolduracağı ve bunu tam olarak nasıl sağlayacağının belirgin ve anlaşılabilir bir şekilde belirtilmemesidir. Öneri metninde literatür daha önceki çalışmaların ham bir taraması mahiyetinde sıralanmıştır; ama literatürdeki eksiklikler ve bunların bu öneriyle nasıl giderileceği ve literatüre hangi açılardan katkı yapılacağının tartışılmadığı görülmektedir. Proje önerisinin özgün değerinde eksikliğe yol açan bir diğer unsur özellikle armut gibi ürün çeşitliliğinin pazarlama ve fiyat stratejilerinde çok belirgin olduğu dolayısıyla ihracatın çok önemli bir belirleyicisi olduğu bir sektörde ürün çeşitliliğinin öneride dikkate alınmamış olmasının önerinin amaç ve hedeflerinin ulaşılabilirliğini önemli ölçüde azaltmasıdır. Bunun yanı sıra ürün çeşitliliğini dikkate almadan çok fazla sayıda amaç ve hedefin belirlenmiş olması araştırma sorusunun kurgusunda eksiklikler olduğunu göstermektedir. Aynı şekilde armut ile ilgili yapılacak bir çalışmada çok farklı armut çeşitlerinin üretim, maliyet, karlılık, depolama, satış, ihracat konuları nasıl ortaya konulacaktır belirsizdir ve çalışma bu bütünlüğü vermemektedir.Önerilen projede amaçlara yönelik pek çok farklı yöntem sıralanmıştır. Fakat uygulanacak yöntemlerin araştırmada belirlenen hedeflere uygunlukları yeterli derecede tartışılmamıştır. Her bir yöntemin proje amacı ile ilişkisi net bir şekilde ortaya konulmamıştır. Önerinin mevcut halinde yöntemler proje amaçlarının ne şekilde gerçekleştirileceğini gösterecek şekilde açıklanmamış, genel olarak yöntem hakkında literatür bilgisi verilmiştir. Bunlara ilaveten bir önceki panel ortak raporunda özgün değer ve yönteme ilişkin tespit ve önerilerin revize edilmiş projede yeterli ölçüde dikkate alınmadığı değerlendirilmiştir.Tüm bu nedenlerden dolayı; proje önerisi mevcut durumdaki bir sorunu ortaya koymak ya da çözümüne yönelik özgün bir yöntem geliştirmek konusunda zayıf kalmaktadır. Tekrar vurgulamak gerekirse önerinin amacının net bir şekilde ifade edilmemiş olması da özgün değer üzerinde kısıtlar oluşturmaktadır."	1,60
"Bu çalışmanın amacı Türkiye'nin yeni orta sınıf profilini ortaya koymak, bu sınıfın tüketim davranışına etki eden kültürel, materyalist ve tüketim değerlerini belirlemek ve bunlar arasındaki ilişkileri ortaya koymaktır. Bu amaçla nitel ve nicel çalışmaları içeren karma bir yaklaşım planlanmıştır. Yeni orta sınıf olgusunun Türkiye’de bütünsel bir bakış açısıyla incelenecek olması önemli görülmektedir. Ancak çalışmanın özgün değerini kısıtlayan bazı hususlar bulunmaktadır.Öncelikle, “yeni orta sınıf” kavramının gerek kuramsal gerekse operasyonel tanımlanmasında eksiklikler olduğu düşünülmektedir. ""Yeni orta sınıf""ın temel olarak ekonomik kriterlere göre belirlenecek olmasının, bulguların kalite ve geçerliliğini zayıflatacağı düşünülmektedir. ""Yeni orta sınıf"" kavramının literatürdeki diğer çalışmalarda olduğu gibi (örneğin Kravets ve Sandıkcı 2014), tüketicilerin sosyo-kültürel özelliklerini, yaşam tarzı ve statülerini de yeterince dikkate almaması eksiklik olarak görülmektedir.Ayrıca araştırmaya temel teşkil eden model, Ge Xiao'nun 2005 yılında yaptığı doktora tez çalışmasıdır. Önerilen modelin bu tez çalışmasından tek farkı, modele eklenen ""küresel kültür değerleri"" değişkenidir. Söz konusu modele açıklayıcı değişken olarak eklenen ""küresel kültür değerleri""nin özgün değeri yeterince arttıracağı düşünülmemektedir."	2,80
Bu projenin amacı İstanbul’daki yaşam tarzlarının belirlenmesi için geçerliliği ve güvenilirliği kanıtlanmış bir ölçek geliştirmek ve bu yeni ölçeği kullanarak İstanbul’daki farklı yaşam tarzları kümelerini tespit etmektir. Geliştirilecek ölçek ve bu ölçek yoluyla elde edilecek yaşam tarzı grupları ile ilgili bulguların literatüre, araştırmacılara ve uygulamacılara yeni bakış açıları kazandıracağı iddia edilmektedir.Revize edilen proje önerisinde önceki çalışmalarda yapılan mevcut araştırmalara ilişkin yeterli derecede literatür verilmiştir. Ancak, önceki değerlendirme raporunda da belirtilen ve özgün değerin netleşmesine katkı sağlayacak olan mevcut FİF ölçeğine hangi boyutların ilave edileceği revize projede de açık bir şekilde ifade edilmemiştir.  Proje Önerisi Değişiklik Bildirim Formunda, ilave edilecek boyutların araştırmanın ilk aşamasında ortaya çıkartılacağı belirtilmektedir. Ancak oldukça detaylı bir literatür taraması yapılan bu proje önerisinde ilave boyutların neler olabileceğinin literatür kaynağı da gösterilerek verilmemiş olması eksiklik olarak görülmektedir. Ayrıca, proje önerisinin Çakıroğlu’nun (2016) doktora tez çalışmasından, rassal örneklem dışında hangi boyutta farklılaştığının yeterince ortaya konulmadığı düşünülmektedir. 	2,20
"Proje önerisinde, inovasyon öncülleri, uluslararası büyüme yönelimi, inovasyon kapasitesi, birleştirilmiş  rekabet becerileri ve firma performansı değişkenlerinden oluşan kapsamlı bir teorik modelin ampirik verilerle test edilmesi amaçlanmaktadır. Öneride uluslararası büyüme yöneliminin inovasyon kapasitesi, birleştirilmiş rekabetsel beceriler ve firma performansı üzerindeki doğrudan etkisi ve inovasyon öncülleri ile inovasyon kapasitesi arasındaki aracı etkisinin de test edileceği belirtilmektedir.Proje önerisinin özgün değeri aşağıdaki nedenlerden dolayı sınırlıdır:Literatür değerlendirmesinde, ilgili literatürdeki boşluğun, meselenin ne olduğu belirgin bir biçimde ortaya konmamaktadır. Bunun yerine literatürdeki inovasyon, uluslararasılaşma gibi temel kavramların tanımları verilmekte ve kuramsal çerçevede yer alan değişkenlerle ilgili çalışmaların bulguları aktarılmaktadır. Ancak, mevcut çalışmalarda neyin eksik ya da kusurlu olduğu, teorik çerçevelerin hangi açılardan geliştirilmesi gerektiği tartışılmamaktadır.Önerideki araştırma modeline dahil edilen değişkenlerin (sözgelimi, uluslararası büyüme yönelimi ya da birleştirilmiş rekabetsel becerileri değişkenlerinin) çalışmaya rastgele seçildiği izlenimi doğmaktadır. Başka bir deyişle, modeldeki değişkenlerin niye seçildiği ve hangi teorik çerçeveye dayandırıldığı konusu açık değildir. Teorik çerçevenin eksikliği, modelin bazı önemli değişkenlere yer vermemesi problemini de doğurmaktadır. Sözgelimi, çalışmada yer verilmeyen kaynak temelli teori çerçevesinde kullanılabilecek kaynak bulundurma ya da kaynak mevcudiyeti (resource possession), atıl kaynaklar (slack resources) ve/veya kaynak erişimi (resource access) gibi değişkenler inovasyonla ilişkilendirilen önemli değişkenlerdir (Anderson & Eshima, 2012; Wiklund & Shepherdi, 2005; Moreno & Casıllas, 2008, vb.).Benzer şekilde stratejik yönetim yazını çerçevesinde dinamik yetenekler (Breznik & Hisrich, 2014), rekabet stratejileri (Chenhall et. al., 2011; Raisch et. al., 2008) ve stratejik planlama argümanları da (Dibrell et. al., 2014; Titüs et. al., 2011; vb.) araştırma modelinde (sözgelimi, inovasyon ve/veya büyüme yöneliminin öncülleri olarak) dikkate alınmamıştır.Sunulan modelde, literatürde önerilmiş ve hatta ölçekleri geliştirilmiş değişkenlerden oluşmaktadır. Böylelikle, literatüre yeni bir değişken ya da kavram önerilmemektedir.Söz konusu değişkenler arasındaki ilişkiler literatürde ya zaten önerilmiş ilişkiler olmakta ya da neden böyle bir ilişki olduğu yeterince tartışılmadan önerilmektedir.Uluslarasılaşma birden farklı formda karşımıza çıkabilmektedir. Ama uluslarasılaşma büyüme eğiliminin ölçülmesinde bu farkların nasıl ortaya konulacağı yeteri kadar tartışılmamıştır. Ayrıca inovasyon öncülleri ile inovasyon kapasitesi arasındaki farklar da proje önerisinde yeterli düzeyde tartışılmamıştır. İnovasyonun farklı türleri göz önünde bulundurulduğunda (ürün, süreç, organizasyonel ve pazar inovasyonları) inovasyon kapasitesi ölçümünün hangi tür inovasyon türü için yapılacağı da yeteri kadar açık değildir. Oluşturulan hipotezlerin gerekçelendirilmesinde neden bir değişkenin diğerini etkileyeceği ikna edici bir biçimde açıklanmamakta, çoğu zaman genel ifadeler bazen de hipotezle ilgili olmayan ifadeler kullanılmaktadır. Ayrıca hipotezlerde değişkenler arasındaki ilişkinin yönünün belirtilmemesi, neyin iddia edildiğini belirsiz bırakmaktadır.Kuramsal çerçevede bazı değişkenlerin literatürde farklı anlamlarda kullanıldığı belirtilmekte ancak, öneride hangi anlamda kullanıldığı belirsiz bırakılmaktadır. Örneğin, inovasyon kapasitesi ve uluslararası büyüme yöneliminin hangi anlamda kullanıldığı anlaşılamamaktadır.Kuramsal çerçevede neden aracı etkisine bakılacağı ve bunun teorik açıdan neden önemli olduğu açıklanmamaktadır.Sonuç olarak, öneride sunulan kuramsal çerçeve, literatürde zaten var olan değişkenlerin, teorik gerekçeleri ve teoriye katkısı izah edilmeden bir araya getirildiği eklektik bir çerçeve görünümünde olduğundan özgün değeri sınırlıdır."	1,60
"Proje önerisi kısaca psikolojik mesafe ve öncülleri, pazarlama karışımının dış ülkedeki yerel koşullara uyarlanması ve dış pazar bilgisi değişkenlerinin ihracat performansına etkisini Türkiye'deki KOBİ'ler bağlamında incelemeyi amaçlamaktadır.Proje önerisinde bu değişkenlerin hepsinin ihracat performansına etkisini bir arada inceleyen çok az sayıda çalışma olduğu, bu çalışmanın bu boşluğu dolduracağı belirtilmiş ve projeye dair bir özgün değer olarak sunulmuştur.Ancak araştırmacının da belirttiği üzere, değişkenlerin hemen hepsinin ihracat performansına etkisi tek tek ve kısmen alt kümeler halinde incelenmiştir. Temel olarak, tüm değişkenlerin etkisini bir defada inceleyen çok az sayıda çalışma olması ya da hiç olmaması böyle bir çalışmanın yapılması için gerekli olsa da yeterli bir neden değildir. Bunun yerine öneri tüm değişkenleri hesaba katan bir çalışmanın literatürde ne gibi bir kavramsal boşluğu dolduracağı, iki ya da üç değişkenin bağımsız değişken olarak incelendiği çalışmalara kıyasla ne gibi farklı sonuçlar doğurabileceği, literatürde hangi anlaşmazlık ya da problemi çözeceği gibi gerekçelere dayandırılmalıdır. Değişkenlerin ikili hatta üçlü olarak ihracat performansına etkisini inceleyen çalışmalar olduğu düşünüldüğünde dört değişkeni birden inceleyen bir çalışmanın ne gibi ek katkısı olacağı, literatürde var olan ne gibi bir eksikliği gidereceği (böyle bir çalışmanın henüz yapılmamış olması dışında) belirtilmelidir. Önerinin yalnızca böyle bir çalışma yoktur denilerek gerekçelendirilmesi özgün değeri sınırlandırmaktadır.Literatürde yapılan çalışmalar sınıflandırılarak açıklanmış olsa da, bu çalışmalar birbirleri ile ilintilendirilmemiş, birbirlerini nasıl destekledikleri ya da karşıt sonuçlar verdikleri ifade edilmemiş, özetle literatürdeki eksiklik ve çözülmemiş sorunlar sıralanmamış, söz konusu önerinin de bu eksiklik ya da çözülmemiş sorunlardan hangisini hedef alacağı açıklanmamıştır. Projede neden psikolojik mesafenin öncüllerine yer verildiği açık olarak ifade edilmemiştir. Atıfta bulunulan çalışmalarda bu öncüller aynı zamanda daha ileri seviyede (ihracat performansı gibi) bağımlı değişkenleri de doğrudan veya düzenleyici değişken olarak etkilemektedirler. Burada ise yalnızca algılanan psikolojik mesafenin belirleyicileri olarak çalışmaya dahil edilmişlerdir. Bunun nedenleri açıklanmamıştır. Ancak projenin hedefinin algılanan psikolojik mesafeyi belirleyen faktörleri ortaya çıkarmak olmadığı düşünüldüğünde bu öncüllere neden yer verildiği anlaşılmamaktadır.Benzer şekilde projedeki ülke bilgisinin neden yalnızca bir moderatör (Düzenleyici) değişken olarak yer aldığı da anlaşılmamaktadır. Her şeyden önce ülke bilgisinin şirketlerin uluslararası deneyimini artırmak yoluyla psikolojik mesafe algısını şekillendirmesi gerekmektedir. Buna ek olarak pazar bilgisi doğrudan ihracat performansını da etkileyebilir. Bu ilişkilere modelde yer verilmemiştir.Kurulan hipotezlerde büyük ölçüde bir değişkenin diğeri üzerinde anlamlı etkisi olacağı belirtilmekte ancak bu etkinin yönünün ne olacağı verilmemektedir (H7 ve H8 hariç). Dolayısıyla, gerek hipotezlerin gerekçelendirilmesinde gerekse hipotez ifadelerinde, bir değişkenin diğerini hangi yönde ve hangi mekanizma ile etkileyeceği belirgin kılınmamaktadır. Örneğin, ""Algılanan psikolojik mesafenin pazarlama karması adaptasyonu üzerinden etkisi vardır"" ifadesinden, psikolojik mesafe arttıkça ya da azaldıkça pazarlama karmasına ne olacağı belirgin değildir.Kuramsal çerçevede bulunan değişkenlere alternatif açıklamalar ve bunları temsil eden kontrol değişkenleri dikkate alınmamaktadır. İhracat performansını etkileyebilecek birçok değişkenin olduğu bilinmektedir. Örneğin, yabancı pazar bilgisinin dışında, KOBİ'lerin faaliyet gösterdikleri sektörün de söz konusu değişkenler arasında biçimleyici rol oynayabileceği düşünülebilir. Kontrol değişkenlerinin tanımlanmamış olması kuramsal modelin güvenilirliği zayıflatmaktadırProje önerisinde literatür incelenirken pazarlama literatürü ile sınırlı kalınmıştır. Ancak uluslararası işletme ve strateji gibi yönetim ve organizasyon alanlarında konu ile ilgili yapılmış çalışmalara yer verilmemiştir. Referanslar bölümünde yönetim organizasyon dergilerinde psikolojik mesafe ve ihracat performansı ile ilgili yapılmış güncel çalışmalara yeterince yer verilmemesi düşündürücüdür ve mevcut literatürün tam anlamıyla anlaşılmasını engellemektedir.Türkiye'de benzer bir çalışma yapılmamış olması ek özgün değer olarak ifade edilmiştir. Ancak başka ülkelerde benzer çalışmalar yapılmış olabilir. Burada neden farklı bir sonuç beklendiği ifade edilmemiştir. Proje önerisinde adı geçen değişkenler arasındaki nedensellik ilişkilerinin de inceleneceği, bunun da özgün değer arz ettiği belirtilmiştir. Ancak projenin nedensellik ilişkilerini nasıl inceleyeceği gerek özgün değer gerekse yöntem bölümlerinde açıklanmamıştır. Tüm bunlar değerlendirildiğinde proje önerisinin özgün değerinin her biri tek tek ve bazıları birlikte de incelenmiş olan değişkenlerin hep birlikte incelenmesinden oluştuğu, herhangi bir kuramsal katkı, değişkenler arasında farklı ilişkiler, ya da yöntemsel herhangi bir yenilik getirmediği değerlendirilmiştir."	1,20
Bu proje önerisinde amaç, TÜİK’in gerçekleştirmiş olduğu 2008-2016 yılları arasındaki Türkiye Sağlık Araştırması verileri kullanılarak Türkiye’de yaşayan 0-5 yaş grubu çocukların sağlık hizmetlerinden ne ölçüde yararlandığının ve sağlık hizmetleri kullanım durumları ile hane halkı bireylerinin temel özellikleri arasındaki ilişkinin analiz edilmesidir. Proje önerisinde bahsedildiği gibi proje yürütücüsü ve araştırmacıları tarafından 2008-2012 TSA verileri kullanılarak aynı konu üzerine yazılmış ve yayımlanmış akademik bir makale mevcuttur (Bkz. Caner, A., Karaoğlan, D. ve Yaşar, G. 2018. Utilization of Healthcare Services by Young Children: The Aftermath of the Turkish Health Transformation Program. International Journal of Health Planning and Management, DOI Numarası: 10.1002/hpm.2504.). Bu durum bir taraftan proje önerisinin yapılabilirliğini ve yürütücü ve araştırmacıların bu alandaki yetkinliklerini göstermek bakımından önemli olsa da, diğer taraftan proje önerisinin artı değerinin ne olacağı sorusunu gündeme getirmektedir. Proje önerisinde yukarıda anılan makale detaylı bir şekilde anlatılmadığından halihazırda önerilen projenin bu çalışmadan hangi yönleriyle farklılaşacağı çok açık değildir. Örneğin, proje önerisinde makaleden farklı olarak 2014 ve 2016 TSA verilerinin de kullanılacağından bahsedilmekte, 2011 yılından sonra Türkiye genelinde uygulamaya giren aile hekimliği hizmetinin daha yeni tarihli veriden daha iyi görülebileceği anlatılmaktadır. Ancak proje önerisinde aile hekimliğinin rolünün odak noktası olup olmayacağı ve bu yönüyle mi makaleden ayrışacağı açık değildir. Önerilen projenin özgün değeri mikro veri yardımıyla, erken çocukluk döneminde sağlık hizmetlerine erişimi farklı açılardan uzun sayılabilecek bir dönem için inceliyor olmaktadır. Ulusal yazında bu tip çalışmaların azlığı göz önüne alındığında proje önerisinin yerel yazına katkı sağlayacağı düşünülmektedir. Proje önerisinde de tartışıldığı üzere, erken çocukluk dönemini sağlık da dahil olmak üzere pek çok açıdan inceleyen zengin bir uluslararası yazın vardır. Proje önerisinin bu yazına olan katkısının Türkiye örneği olmanın ötesine geçebilmesi Sağlıkta Dönüşüm Programı’nın etkilerinin incelenmesi ile mümkün olabilir. Proje önerisinde etki analizi yerine daha iddiasız bir analiz olan program öncesi ve sonrası durumun karşılaştırmasının yapılacak olması proje önerisinin özgün değerini azaltmaktadır.   	2,00
Bu proje önerisinde, Amerika Birleşik Devletleri için Gelir Dinamikleri Panel Çalışması (PSID) ve Türkiye için Türkiye Erken Zenginleştirme Projesi (TEEP) verisi kullanılarak, erken çocukluktaki bilişsel ve bilişsel olmayan özelliklerin üretim fonksiyonları üzerindeki etkisi hesaplanmaya çalışılacağı belirtilmiştir. Yarı-yapısal form kullanan bu çalışma gerek projenin amacı gerekse yöntemi itibarı ile özgündür. Projenin özgünlüğünü sağlayan temel unsur Türkiye gibi gelişmekte olan bir ülke üzerine yapılacak olmasıdır. Bu nedenle, projenin özgünlüğü önemli ölçüde Türkiye için kullanılacak TEEP verisinin elde edilebilmesi ve bu veri setinin araştırma sorusuna uygun bir tasarıma sahip olmasına bağlıdır. Fakat bu konuda proje önerisinde yeterince bilgi verilmediği görülmekte ve bu durum projenin özgün değerinin sağlıklı bir şekilde değerlendirilmesine engel teşkil etmektedir. Verilerin elde edilememesi durumunda projenin özgün değeri önemli ölçüde sınırlanmış olacaktır. 	3,40
Proje önerisi, Türkiye özelinde hanehalkı borçluluğunun sosyo-ekonomik ve demografik parametrelerini belirlemek ve borçlulukla yoksulluk arasındaki olası ilişkiyi ortaya çıkartmayı hedeflemektedir. Bu hedeflere ulaşmak için de GYKA kullanılacağı belirtilmektedir. Mikro veri kullanılıyor olması ve hedeflenen çıktılar göz önüne alındığında çalışma özgündür. 	4,20
"Sunulan proje; yakın ilişkilerde, özellikle romantik ilişkide algılanan partner duyarlılığı ve duyarlılık değişkenliğinin bağlanma, çatışma yönetimi ve ayrılıkla ilişkisini boylamsal bir araştırma deseni ile çalışmayı amaçlamıştır. Çalışmanın, ilgili literatürde yeterince araştırılmamış olan duyarlılık değişkenliği faktörünün romantik ilişki sürecindeki rolünü ele alması, bunu farklı ilişki safhalarında (romantik ilişkinin ilk aşamaları ve evliliğin ilk aşaması) olan bireylerde incelemesi ve boylamsal bir araştırma desenine sahip olması nedenleri ile özgün değere sahip olduğu düşünülmüştür. Bu projenin bulguları öncelikli olarak literatüre kuramsal açıdan katkı sağlayacaktır. Bu haliyle proje bireylerin hayatında kritik öneme sahip yakın ilişkileri etkileyen duyarlılık faktörünü inceleyerek toplumun sorunlarına çözüm üretebilme ve bu alanda yeni projelerin üretilmesine temel oluşturabilme potansiyeline sahip görünmektedir. "	4,60
Dopaminerjik nöron aktivitesinin optogenetik yöntemlerle seçici olarak artırılıp azaltıldığı deneylerde, farelerin zaman algılarının sistematik olarak değişip değişmediğini araştırmayı amaçlayan bu proje önerisiyle zaman algısı hem davranışsal hem de elektrofizyolojik bulgular temelinde hesaplamalı bir nöral model yaklaşımı ile araştırılacaktır. Projenin zaman algısı alanındaki güncel kuramsal ve nörobilimsel gelişmeleri bir bütünlük oluşturacak şekilde entegre eden ilk çalışmalar arasında yer alma potansiyeli ve proje çıktılarının da etki faktörü yüksek dergilerde yayınlanma ihtimali yüksektir. Daha önce geliştirilmiş hesaplamalı modelin nöro-anatomik temelini sorgulayan ve bu bağlamda geliştirilen tahminleri ve belirli hipotezleri test etmeye dayalı bir araştırma önerisidir. Bu bağlamda özgün değeri yüksektir ve bu yöndeki araştırmalara önemli katkıları olacaktır. Bu kısımda göze çarpan tek küçük eksiklik/detay, önerilen araştırmanın saniye üstü (supra-second) zaman algısına ışık tutacağının açık olarak belirtilmemesdir. Genel olarak ve şu ana kadar yapılan araştırmalar, saniye-altı (sub-second) ve saniye üstü zamanlama ve zaman algısının farklı nöral mekanizmaları uyarabileceği, doğasında ve temel prensiplerinde farklılıkların olabileceği görüşünü desteklemektedir. Bu durum literatür özeti kısmında detaylı tartışılmamıştır.Ülkemizde maalesef bu bakış açısının kısıtlı ve gelişmekte olduğu düşünüldüğünde, değerli ve özgün olduğu açıktır.	4,60
"Sunulan proje; ülkemizde bulunan ve mülteci statüsünde olan çocuk ve ergenlere yönelik psiko-sosyal destek oluşturacak bir programın etkinliğinin incelenmesi ile bu proje kapsamında geliştirilecek olan bir kitap ve infografik broşürlerin hazırlanması, sanal gerçekliğin kullanılıyor olması açılarından önemlidir. Ancak önerinin özgün değerini düşüren önemli kısıtlar bulunmaktadır:Projenin literatür kısmında kuramsal ve kavramsal çerçeve, konu ile ilgili önceki psikoeğitsel müdahale çalışmaları sistematik bir şekilde sunulmamış ve bu projenin ayırıcı yönünü ortaya koyan noktalar belirtilmemiştir. Ayrıca kullanılacak ölçümlerin bu alanda görev alan kurumların ya da diğer araştırmacıların çalışmalarından hangi açılardan ayırıcı olacağı belli değildir.Projenin literatür kısmında çalışılacak grubun ""normatif"" gelişimi hakkında yeterli bilgi yoktur. Çok geniş bir yaş grubundan bahsedilmektedir. Ancak planlan çalışma daha kısıtlı bir yaş grubu üzerinden kurgulanmıştır. Önerinin özgün değerinde sanal gerçeklik uygulaması öne çıkarılmaktadır. Ancak bu uygulamanın ne şekilde özgün yönü oluşturacağı ve sanal gerçeklik dışı gösterimlerden ne şekilde farklılaşacağı açık değildir. Projenin özgün değerini düşüren diğer önemli nokta yöntemsel eksikliklerdir. "	2,00
"Önerilen araştırma projesi görsel algı sırasında göz hareketleriyle takip edilen uyaranların hareketine yönelik henüz açığa kavuşturulmamış öngörü mekanizmalarını araştırmayı amaçlamaktadır. Bu bağlamda (duyu-motor sistemlerinin ortak ürünü olan ve bu sistemler tarafından kullanılan tahmin mekanizmalarını ortaya çıkarmak için) özgün, yakın zamanda geliştirilmiş hareket paradigmaları kullanılacaktır ve davranışsal ölçümler bu paradigmalara dayalıdır. Her ne kadar, önerilen araştırma konusunun ve temel fikrin özgün değeri olduğu düşünülse de, bu yönde şu ana kadar yapılan çalışmalar detaylı ve kapsamlı tartışılmamış, sentezlenmemiştir. Dolayısıyla, proje önerisi kapsamında geliştirilen hipotezler açık değildir (bkz. Madde 5). Projenin bazı noktalarda belirgin iyileştirme potansiyeli olduğu göze çarpmaktadır. Bu noktalar sırasıyla şöyledir: 1) Hareket algısı görmenin en çok araştırılan boyutlarından biridir. Şu ana kadarki yapılan çalışmalar, hareket algısında düşük-seviye ve ileri-seviye işlemlerin olduğunu ve bu bağlamda üç ayrı hareket sisteminin (First-order/Fourier, Second-order/Non-Fourier, Attention-Based) varlığına işaret etmektedir (Lu & Sperling, 1992; Cavanagh, 1992). Maalesef, bu sistemlerden hiç bahsedilmeyip bu çok temelli perspektif ve görsel hareket hiyerarşisi araştırma projesine yansıtılmamıştır. Bu yönden, özgün odaklı araştırma soruları (örneğin, göz hareketlerine dayalı öngörü mekanizmalarının hangi sistemde daha etkili olacağı gibi) yüzeysel ve zayıf kalmıştır.2) Hareket algısı ve yukarıda bahsedilen sistemlerin temelindeki kortikal alanlar (V1-V3, MT, MST, IPS, LIP, VIP, IPL gibi) üzerine epey detaylı bilgi şu anda mevcuttur. Ek olarak, her bir bölgede göz hareketlerinin hareket hesaplamalarını ne derece etkilediği duyusal-motor entegrasyon bağlamında çok aktif bir tartışma konusudur (bkz. Born & Bradley, 2005). Önerilen araştırma projesinde bu nöro-anatomik hiyerarşiden tam anlamıyla faydalanılmamıştır ve bu alanlardan sadece iki tanesinden (V1, LIP) kısaca bahsedilmiştir. Bu durum, duyu-motor sistemi entegrasyonuna dayalı tahmin mekanizmaları ve önceki bu nöro-anatomik temele dayalı bilgilerin sentezlenememesine ve belirli hipotez ya da araştırma sorusu geliştirilememesine sebep olmuştur.3) Benzer paradigmalarla (flash-lag, flash-drag, Frochlich-effect gibi) göz hareketlerinin katkısı ve pozisyona dayalı tahmin mekanizmalarının bunlardan nasıl etkilendiği çok araştırılmıştır (özet bilgi için Nijhawan & Khurana 2010 Space and Time in Perception and Action: Part I sayfa 9-149). Önerilen çalışma çerçevesinde bu yöndeki bilgilerden de faydalanılmadığı görülmektedir. 4) Göz hareketleriyle takipten beklenen fasilitasyon etkisinin hangi zaman aralığında ortaya çıkmasının beklendiği belirtilmemiştir. Örneğin, 20 ms aralığındaki bir etki, 200 ms’den önce alınamayan bir davranışsal tepki (tuşa basılması) arka planında bu tahminlerin yapılabilmesi için hiyerarşik/nested uygun bir deney tasarımının önerilmiş olması gereklidir. 5) Proje önerisinde hipotezin ve yordamaların ne oldukları; hatta deney tasarımının bağımlı/bağımsız değişken gibi kritik bileşenleri açıkça belirtilmemiştir. 6) Ayrıca daha önceki panel ortak raporu önerilerinin tümünün dikkate alınmadığı görülmüştür. "	1,60
Revize proje önerisi 3 (koku, görsel ve sözel) değişik modalitenin, olumlu, olumsuz veya nötr anıların doğrudan veya üreterek hatırlanması sırasındaki bilişsel süreçlere etkisini araştırmayı amaçlamıştır. Proje önerisinin özgün değerine ilişkin değerlendirmeler aşağıda sıralanmıştır: Kokuların otobiyografik anıları hatırlamak için çok etkili ipuçları olduğu bilinen bir etkidir.  Bu etkinin laboratuvar koşulları altında gösterilmesi literatüre özgün bir katkı sağlayabilir.  Öte yandan, söz konusu etki, nadir karşılaşılan ve tekil (unique) kokular için rapor edilmiştir (dedemlerin evinin kokusu gibi).  Laboratuvar koşulları altında tekrarlanmasının, otobiyografik anıların doğası gereği mümkün olup olmadığı tartışılmamıştır.Tekil (unique) olmayan kokular çok sayıda anı ile eşleşebilirler. Otobiyografik anılar tanımları gereği kişiseldir. Bu kişisel anıları çağırabilmek için kullanılacak kokuların deney öncesinde hazırlanan günlük vb. metotlarla belirlenmeleri gerekir. Kahve, peynir gibi günlük olarak tekrarlanan kokular, sürekli tekrarlandıkları için sönme etkisine maruz kalırlar ve çağrıştırıcı etkilerini kaybederler.  Otobiyografik hafızaya kaydolan anılar kişide yüksek duygu aktivasyonuna sebep olan durumlarda oluşur.  Öğrenme öncesinde çok tekrarlanan uyarıcılar için CS pre-exposure etkisi oluşur. Bu uyarıcıların yüksek duygu durumları ile çağrışımsal eşleşme ihtimali ve otobiyografik anılar için ipucu görevi görme potansiyeli düşer. Sinestezisi bulunan ve koku alma problemi olan bireyler dışlama kriterlerine eklenmelidir. Şu haliyle bu sorular katılımcılara sorulmamaktadır.Kodlama kriterleri veri toplanmadan önce belirlenmeli ve daha sonra değişmemelidir, kodlama kriterlerindeki ufak değişikliklerin analiz sonuçlarını büyük ölçüde etkilediği bilinmektedir, bu nedenle ‘post-hoc kriterler’ yerine her zaman önceden belirlenmiş kriterle kullanılması önerilmektedir. Eşzamanlı sözel protokolün uygun şekilde kullanılması önemlidir. Sözel protokol çalışmaları göstermiştir ki, aynı anda deneysel görevi yerine getirmek ve aklından geçenleri bildirmek bazı durumlarda bölünmüş dikkat görevi gibi performansı etkilemektedir. Bu nedenle genel uygulama, sözel protokol verilen ve verilmeyen iki grup olması ve bu iki grup arasındaki performans değişikliği bulunmadığının istatistiksel analizle kanıtlanması, ancak bundan sonra verinin güvenilir olarak kullanılabilmesidir. Özellikle de tepki süresi çıkarımlarının çok kritik olduğu bu araştırmada, bu yöntemin önerilen şekilde kullanılmaması sonuçların güvenilirliğini son derece düşürecektir (bkz. Ericsson, 1993, Protocol Analysis).Tepki süresinin katılımcının ‘buldum’ demesinden sonra yürütücünün basacağı kronometre ile ölçülmesi hassasiyeti azaltmaktadır ve oluşacak gürültü (noise) sonucunda olan bir etkinin bile bulunamaması problemini ortaya çıkarmaktadır. Deneylerin olabildiğince bilgisayar aracılığıyla ve/veya katılımcının tepki süresini kendisinin bildirmesiyle (sözel komut (voice trigger) ya da manuel olarak) yapılması tavsiye edilir. Sirke ve vanilya gibi resimler diğerlerinden daha az anlaşılır olabilirler. Resimlerin algılanmasındaki zorluk hatırlama hızını etkileyebilir. Kullanılan uyaranlardaki kavramlar çoğunlukla temel seviyede (basic level) iken bazı kavramlar ise alt düzeydedir (subordinate). Örneğin, deneklere gösterilen sarımsak temel seviyedeyken koklatılacak olan parmesan peyniri alt düzeydedir. Hatırlanacak bazı kavramların temel seviyede bazılarının alt düzeyde olması sonuçları etkileyebilecektir. Örneğin, peynirlerle ilgili bir anımız olmasına rağmen anımızın parmesan peynir ile bağlantısını zor kurmamızdan dolayı hatırlamak gecikebilir.Proje kapsamında literatür özeti tartışılırken, sadece koku modalitesi diğer modalitelere göre genel olarak kıyaslanmıştır. Görsel ve sözel modaliteler arasında direk bir karşılaştırma ve diğer kombinasyonlar eksiktir. Aynı şekilde, otobiyografik belleğe dayalı ölçümlere dayalı tahminler ve hipotezlerde de eksikler vardır. Bu durumun, proje başlığı ile çeliştiği (diğer bir deyişle farklı duyu türlerini kapsamlı bir şekilde karşılaştırma ile çeliştiği) düşünülmektedir.Farklı modalitelerin düşük-seviye özelliklerinin nasıl ayarlanacağı önerilen projede açık değildir. Örneğin, farklı uyaranların şiddeti (intensity) nasıl ortak bir noktaya çekilecektir. Bu yönden temel bir farklılık algısal ve dikkat olarak farklılaşmalara yol açabilir ve bu farklılıkların otobiyografik bellek üzerine etkisi olabilir. Aynı bağlamda diğer bir örnek verilecek olursa, uyaranların süresi fiziksel olarak eşit olsa bile, algısal olarak koku, görsel ve sözel uyaranların süresi eşit olmayabilir. Bu bağlamda, ek bazı kontrol deneylerin veya ölçümlerin projede yer almasının önemli olduğu düşünülmektedir. Eğer bu yönde kontrol deneyleri gerekmiyorsa, yöntem bölümünde önerilen deneylerin sonucundan bu karıştırıcı faktörlerin (confounding factor) nasıl belirlenebileceğine ve bertaraf edileceğine dair açık argümanların yer alması gerekmektedir.	1,20
"Projenin özgün değeri, Tanzimat döneminde Osmanlı coğrafyasındaki iç göç hareketliliğini, nedenlerini ve sonuçlarını araştırmaktır. Tanzimat dönemiyle birlikte merkezi otoritenin zayıflaması, İngiltere ve Fransa’yla yapılan ekonomik anlaşmalar ve alınan finansal destekler sonucu yapılan yatırımlar Osmanlı toplumunda iç göç hareketini tetiklemiş görünür. Bu göç hareketi beraberinde imparatorlukta göç yönetimi, denetimi ve kontrolü üzerinde bir takım önlemlerin alınmasına yol açmıştır. Proje yürütücüsü proje kapsamından yapacağı literatür ve arşiv taramasından elde edeceğini varsaydığı bilgilerin yorumlanmasından ve analiz edilmesinden çıkan sonuçların, konuya yeni ve değişik bakış açıları sağlayarak projenin özgün bir değere sahip olacağını iddia etmektedir. Ancak proje önerisinde tespit edilen önemli eksiklikler önerinin özgün değerini ortadan kaldırmaktadır:Öneriden araştırmanın ne tür göçlere odaklanacağı anlaşılamamaktadır. Öneride iç göç tanımlaması yapılmamış ve toprak kayıpları sonucunda gerçekleşen göçlerin de iç göç kapsamına alınacağı şeklinde bir sonuç çıkarılmaktadır. Buradaki muğlaklığın giderilmesi ancak “iç göç”ün tanımlanmasıyla mümkündür. Bu çerçevede öneri kavramsal çerçevesi açısından eksik bulunmuştur. Projenin en önemli eksikliği araştırma evreninin açık bir şekilde belirlenmemiş olmasıdır. Dolayısıyla araştırmanın hem hangi göçlere hem de hangi şehirlere odaklanacağı belirli değildir.Diğer bir sorun literatür taramasının ve değerlendirmesinin zayıf kalmasıdır. Özellikle Osmanlı göç hareketlerine farklı yaklaşım sergileyen Selim Deringil ve Kemal Karpat'ın konuyla ilgili çalışmalarına öneride yer verilmemiştir. ""Çalışmamızda öncelikle döneme ilişkin kavramları tanımlamak ve anlaşılır hale getirmek için en önemli kaynaklardan biri İslam Ansiklopedisi’dir."" ifadesi proje önerisinin literatürdeki eksikliğini göstermektedir. Ayrıca, son dönemde göçe dair pek çok çalışma yapılmıştır. Bilgi Üniversitesinin göç üzerine çıkardığı pek çok çalışma da projede yer almamaktadır.Öneriden araştırma konusunda yeterince hâkimiyetin olmadığı anlaşılmaktadır. Araştırmanın en temel kaynağı olan arşiv belgeleri ile ilgili eksiklikler ve hatalar da bunu teyit etmektedir. Arşiv belgeleri ile ilgili fon ismi belirtilmeksizin yapılan atıflar, arşive yönelik bilgilerin sınırlılığına işaret etmektedir. Aynı zamanda arşivde iç göçlerle alakalı çok farklı fonlar bulunmasına rağmen bu fonların hiçbirine değinilmemiştir. Diğer taraftan arşiv belgelerinin de 2 ay içerisinde taranacak olması önemli bir eksiklik olarak değerlendirilmiştir. Arşivde hangi fonların elden geçirileceği ve bunlardan ne tür bulgulara ulaşılacağı kısmen de olsa belirtilmediği için araştırmanın özgün değeri oldukça sınırlı kalmıştır."	1,60
"Proje, akademik kriterler göz önüne alındığında özgün değer taşıdığı gibi, gerek saha uzmanı bilim insanları arasında ve gerekse popüler mecrada konjonktürel kıymeti bulunan ve uzun yıllardır tartışmakta olan Hilafet gibi önemli bir konuya katkı yapma hedefini ortaya koyması bakımından değerli bulunmuştur. Proje konusu olarak önerilen Türk kamuoyu algısı konusu yerli ve yabancı literatürde yeterince işlenmemiştir. Proje önerisi bu yönüyle özgün değer potansiyeli taşımaktadır. Ancak konu başlığı ve literatürle ilgili sıkıntılar nedeni potansiyel özgün değer proje önerisine yansıtılmamıştır. Bu çerçevede konu başlığının Türk kamuoyu yerine Türk basını şeklinde değiştirilmesi yerinde olacaktır. Çünkü projede incelenmesi hedeflenen kaynakların “Türk kamuoyunu” yansıtma potansiyeli oldukça sınırlıdır. Konu değişikliği yapılmak suretiyle bu temel probleme çözüm bulunmuş olacaktır. Literatürde konuyla doğrudan ilişkili sayılabilecek çalışmaların görülmemiş olması da bir eksiklik olarak değerlendirilmiştir. (Örneğin, Ali Satan, Halifeliğin Kaldırılması; İsmail KARA Hilafet Risaleleri vd.)"	3,20
"Revize edilen proje önerisinde daha önceki ortak panel raporlarında ifade edilen süre, kaynak çeşitliliği araştırma alanının sınırlandırılması ve yaygın etki konularında önemli iyileştirmeler yapılmış olmasına rağmen temel olarak daha önce yapılan çalışmalara ilave bulgulara ulaşılacağı noktasında ikna edici deliller ortaya konulmamış olması projenin özgün değerini sınırlandırmaktadır.  Proje önerisinde, özellikle Ertan Gökmen’in “Batı Anadolu”da Çekirge Felaketi (1850-1915) adlı çalışmasındaki bulgulardan farklı olarak hangi bulgulara ulaşılacağının ortaya konulamamış olması ciddi bir eksikliktir. Proje önerisinde, Gökmen’in incelediği bölgeden daha geniş bir coğrafyayı ele alınacağı belirtmekle yetinilmiştir.Sosyal bilimler alanındaki bir araştırmanın özgün değeri, ele aldığı sosyal, ekonomik veya siyasal bir fenomenin dinamiklerinin (sebep ve sonuçlarını) anlaşılmasına yaptığı katkıdır. Araştırmanın odaklandığı coğrafi bölgenin genişliği/darlığı ikincil bir mesele olup, söz konusu fenomenin anlaşılması konusunda yeni bir perspektif getirip farklı sonuçlara ulaşılmasına imkân vermiyorsa yeni bir araştırmayı “meşru” kılacak bir husus değildir.Bu yönüyle bakıldığında, dar bir bölgeye odaklı olarak yapılmış olduğu ifade edilen Ertan Gökmen’in çalışmasında “çekirge istilası fenomeninin” dinamiklerinin anlaşılması yönüyle ulaşılan bulgu ve sonuçların, daha geniş bir bölgenin incelenerek hangi revizyona uğrayacağının tartışılmamış olması ciddi bir eksikliktir. Batı Anadolu’nun ötesinde tüm Anadolu’da istilanın incelenmesi, afetin ekonomik, sosyal ve siyasal nedenleri ve sonuçları hakkında bildiklerimize ne ilave edecektir? Örgütlü mücadele döneminin zaten etraflıca ele alındığı Ertan Gökmen’in çalışmasına ilave olarak örgütlü mücadeleyi anlama noktasında eldeki proje bildiklerimize ne katacaktır? Bütün bunların ortaya konulamamış olması projenin özgün değeri açısından ciddi bir eksikliktir. Bu eksikliğe önceki ortak raporlarda mükerreren işaret edilmiş olmasına rağmen gerekli düzenleme ve açıklama yapılmamıştır. Nitekim proje hakkındaki ikinci ortak raporda şu cümlelere yer verilmiştir: “Ayrıca proje önerisinde şimdiye kadar bu sahada yapılmış olan çalışmalardan çok daha farklı sonuca gitmek noktasındaki hedefler belirgin değildir. Projenin bu konuyla ilgili yapılan çalışmalardan en önemli farkı, diğer çalışmalar bölgesel veya yöresel kalabilirken, bu proje imparatorluk coğrafyasının tamamını ve bir çağı kapsıyor olmasıdır şeklinde belirtilmiştir.”Yine aynı soruna dördüncü ortak raporda şu cümlelerle işaret edilmiştir: “Ancak önerinin özgün değeri konusunda ikna edici argümanlar ortaya konmamıştır. Önerinin özgün değerinin tartışılmasına ayrılmış bölümde muhtelif alanlara katkıda bulunulacağı belirtilmekle birlikte öneri ile elde edilecek bulguların konuyla ilgili mevcut literatürdeki bulgulardan ne şekilde ayrışacağı, bir problematik etrafında netleştirilmemiştir. Dolayısıyla önerinin, analiz tarafı zayıf olan betimleyici bir çalışma ortaya çıkarma potansiyeline sahip olacağı değerlendirilmektedir. Literatür değerlendirmesinde yer verilen Sevilay Özer, ""Anadolu'da Görülen Çekirge İstilaları ve Halk Üzerindeki Etkisi (1914-1945)”; Ali Rıza Gönüllü, “Konya Vilayeti’nde Meydana Gelen Çekirge İstilaları (1866-1917)” ve Ertan Gökmen, “Batı Anadolu’da Çekirge Felaketi (1850-1915)” vs. çalışmaların coğrafi bölge, kapsadığı dönem ve kaynak kullanımı açısından sunulan öneriden farklılaştığı belirtilmekle birlikte bu çalışmalarda elde edilen bulgular eleştiriye tabi tutulup, yeni çalışmanın hangi eksiklikleri gidereceği ortaya konulmamıştır. Gerek coğrafi bölge ve gerekse dönem itibarıyla sunulan proje ile birçok noktada kesişen bu çalışmalardan elde edilen bulguların değerlendirme ve eleştiriye tabii tutulmaması, farklı kaynak kullanımı ve daha kapsamlı coğrafi alan ve döneme odaklanarak aynı bulgulara ulaşacak bir çalışma öngörüldüğü kanaatini uyandırmıştır.”Belirtilen bu temel eksikliğin yanında projenin özgün değerini düşüren şu eksiklikler dikkati çekmektedir:1-Konu, Kapsam ve Literatür Özeti’nin sonuç kısmında “..tüm ülkede çekirge istilalarının tespit edilmesi..” denilmekte ve bu ifade projenin coğrafi sınırlaması ile çelişmektedir.2-Proje’nin Proje Özeti, Amaç ve Hedefler, Konu, Kapsam ve Literatür Özeti kısımlarının önceki versiyonuna göre oldukça geliştirilmiş olduğu ve kendi içerisinde tutarlılık arz eden bir bütünlüğe kavuşturulduğu gözlemlenmekle beraber Özgün değer kısmına gelindiğinde bu tutarlılık ve bütünlükten kopulduğu görülmektedir. Örneğin:a- Özgün Değer kısmındaki “Teknoloji Kullanımında Karşılaştırmalı Bir İnceleme” başlıklı paragraf proje metninin daha önceki bölümlerinde hiç işaret edilmeyen, daha da önemlisi “amaç ve hedefler” kısmında listelenen hedeflerin hiç biriyle ilişkili olmayan, Osmanlı’daki ilgili teknolojik gelişimin Avrupa ile kıyaslanması gibi başlı başına ayrı bir proje konusu olabilecek bir hususu gündeme getirmektedir. Proje hakkında düzenlenmiş olan ilk ortak raporda projenin bu kısmıyla ilgili işaret edilen şu hususların da çözüme kavuşturulmamış olduğu görülmektedir: “Önerilen proje ile Osmanlıların bilgi ve teknoloji varlığı ile çağdaşları olan ülkelerin bilgi ve teknoloji varlıklarının karşılaştırmalı bir incelemesinin yapılacağı belirtilmiş; ancak bu karşılaştırmanın nasıl, hangi ülkelerle ve hangi ölçütlerle yapılacağı açıklanmamıştır.” Bu durum önerinin özgün değerini zayıflatmaktadır.Nitekim proje hakkındaki ikinci ortak raporda aynı soruna şu şekilde işaret edilmiştir: “Öneride İngiltere ve Fransa ile Osmanlı Devleti arasında yapılacak olan karşılaştırmanın gerekçesi ve yöntemi yeterince açıklanmamıştır. Kapsamı fazlasıyla geniş olan projeye söz konusu iki ülke üzerine yapılan çalışmalar ve karşılaştırmalı yaklaşımın da eklenmesi, projenin kavramsal ve kuramsal çerçevesinin dışına çıkmasına sebep olmaktadır.”b-Yine özgün değer kısmındaki “Türk Modernleşmesine Yeni Bir Bakış Açısı” başlığı altındaki şu ifade projenin odak noktasından ciddi bir sapma mecrası olarak projenin fizibilitesi konusunda tereddüt uyandırmaktadır: “Küresel faktörlerin Anadolu’daki zirai dönüşüm sürecini etkileyip etkilemediği ve eğer etkilediyse ne gibi etkileri olduğu irdelenecektir.” c-Özgün değer kısmındaki “Osmanlı İktisat Tarihine Katkısı” fevkalade muğlak cümlelerden oluşmaktadır. Özellikle şu ifadedeki muğlaklık projeden üretilecek yayınlar konusunda olumlu bir gösterge değildir: “Teklif edilen projenin başlıca bilimsel katkısı, Anadolu sınırları içerisinde bir bütün olarak değerlendirecek şekilde ele almak olacaktır. Bu sayede, pek çok yönüyle Osmanlı tarihini ilgilendiren mesele, literatürdeki boşluğu bir ölçüde doldurarak bir özgünlük sağlayacaktır.”d-Özgün değer kısmındaki “Literatüre Katkısı” başlığı altındaki şu ifadeler ise anlaşılamamıştır: “Günümüze kadar yapılan çalışmalarda, çekirge afetlerinin sosyo-ekonomik, siyasi, kültürel teknolojik ve tarımsal sonuçlarının sadece kavramlarla veri setleri arasındaki ilişkiler incelenmiştir. Bu proje ile belirlenen teorik örneklemeler, kodlamalar ve analizler sonucunda bu konuda bir yaklaşım üretilmesi ve bu yaklaşımın sonraki araştırmalar için bir örnek teşkil etmesi hedeflenmektedir.”Tüm bunlara ek olarak, daha önceki ortak raporların tespitlerinin bir sonucu olarak projenin odaklanmış olduğu coğrafya ve dönemde vukuu bulan çekirge afetlerinin frekansı ve yoğunluğunun, anlamlı bir sonuç elde etme ve tahlil yapmaya imkân verecek düzeyde olduğuna dair yeterince veri sunulmamıştır.Odaklanılan dönem ve coğrafyada nerelerde ve hangi kesafette çekirge istilalarının olduğunu gösteren genel bir listenin sunulması konuyla ilgili zaafları giderecektir.   "	1,80
Önerilen proje, 325 tarihinde İznik’te toplanan ve Hristiyan dünyasının ilk büyük konsili olan İznik Konsili’ni ortaya çıkaran siyasi süreci, konsilin içeriğini ve akabinde gelişen dini tartışmaların Hristiyan düşünce tarihi içindeki gelişimini ele almayı amaçlamaktadır. Gerek konunun önemi gerekse geçmişten günümüze bütün Hristiyanların dine giriş anlamına gelen vaftiz töreni sırasında tekrarladıkları inanç esaslarının doğduğu 325 tarihli İznik Konsili hakkında Türkiye'de herhangi bir araştırmanın yapılmamış olması projenin özgün değerini ortaya koymaktadır. Öte yandan söz konusu konsille ilgili inanç metinlerinin Türkçe'ye kazandırılmaması büyük bir eksiklik olarak karşımızda durmaktadır. Bu inanç metinlerinin tarihsel ve teolojik bağlamlarıyla değerlendirilecek olması projenin özgün değerini arttırmaktadır. Ayrıca konsilin 2025 yılında 1700’üncü yıl dönümünün kutlanacak olması ve yapıldığı İznik'in bugünkü ulusal sınırlarımız içinde yer alması projenin özgün değerini artıran hususlar arasındadır.  	4,75
"Proje önerisinin en temel problemi nesnel bir yaklaşımdan uzak ve sonuçları önceden vermesi nedeniyle bilimsellikten yoksun olmasıdır. Örneğin,""Projenin temel araştırma konusu; toplu iğneyi üretmeyen bir milletin uçak üretebilmesi mucizesini ortaya koymak..."" “Bu projenin ana amacı, Ülkenin semalarının milli imkânlarla korunması için devlet tarafından bir idealin gerçekleşmesi olarak bakılan ve büyük ümitler bağlanan ama sivil havacılıkta gelinen noktayı göstermek ve en etkin çözüm yolu olarak, kendi uçak ve hava savunma araçlarımızın üretebilme gerekçesini ortaya koymaktır.”Ayrıca, projenin özgün değer kısmında zikredilen hususlar tarih bilimiyle ilgili olmayıp bilimsel olarak ortaya konulabilirliği de şüpheli hususlardır. Haddizatında, önerilen araştırmanın özgün değerinin ortaya konulabilmesi için öncelikle literatür değerlendirmesinin detaylı ve gerekçeli olarak yapılması gerekmektedir. Konu ile ilgili Osman YALÇIN’ın bilhassa son beş yılda ortaya koyduğu ve proje önerisinde değinilmeyen çalışmalar, önerinin özgün değerini ortadan kaldırmaktadır. Dr. Osman YALÇIN'ın çalışmaları:KİTAP* Türk Hava Harp Sanayii Tarihi- Gazi Ünv. Sos.Bil.Enst./Basılmış Doktora Tezi) Kabul Tarihi: 23.07. 2008-Açık Erişimde).KİTAPLAR *Türk Hava Harp Sanayii Tarihi, 2.Baskı Türkiye İş Bankası Kültür Yayınları, İstanbul, 2016. (1.Baskı:2013)*Türk Hava Gücü Kuruluşu İlk Seferleri ve Yükselişi (1911-1950), Türkiye İş Bankası Kültür Yayınları, İstanbul, 2017. DİĞER ÇALIŞMALAR* Türk Hava Kuvvetleri Teşkilatlanma Tarihi-Gazi Ünv. Sos.Bil.Enst./Basılmamış Yüksek Lisans Tezi) Kabul Tarihi: 2004-Açık Erişimde)* Filistin Cephesi Hava Harekatı (13?14 Aralık 2012 Harp Akademileri ?Havacılık Sempozyumu? bildirisi. Dr.Öğ.Bnb.Osman YALÇIN-Hayrünisa ALP).* Şehit Pilot Mehmet Fazıl Bey-Sempozyum Bildirisi (13?14 Aralık 2012 Harp Akademileri ?Havacılık Sempozyumu? bildirisi).*Atatürk?ün Havacılık Anlayışı ve Döneminde Türk Hava Kuvvetleri (Hv.K.K.lığı 100.Yıl Sempozyum Bildirisi-2011).*Birinci Dünya Savaşı?nda Irak Cephesi?nde Hava Gücü (Unutulan Zafer:Kutü?l-Ammare,100?üncü Yılında Yeniden Anlamak Sempozyumu-Yb.Ceylin YILDIRIM-Yrd.Doç.Hv.Öğ.Yb.Osman Yalçın).*1911-1945 Yılları Arasında Türk Hava Harp Sanayisi ( On İkinci Askerî Tarih Sempozyumu Bildirileri-II (Sunulmayan Bildiriler) Kuruluşundan Günümüze Türk Ordusu-20-22 Mayıs 2009 - İstanbul).*Havacılık, Hava Gücünün Doğuşu ve Birinci Dünya Savaşına Etkisi (Ankara Üniversitesi Türk İnkılâp Tarihi Enstitüsü Atatürk Yolu Dergisi, S. 59, Güz 2016, s. 181-236Makalenin geliş ve kabul tarihleri: 19.06.2015-03.10.2016).*Mühürdarzade Nuri Bey?in (Demirağ) Hayatı ve Çalışmaları (1886-1957)-Ankara Üniversitesi Türk İnkılâp Tarihi Enstitüsü Atatürk Yolu Dergisi S: 44, Güz 2009, s. 743-769*Türk Havacılık Tarihinde Bağış Uçakları ve Havacılık Sanayii Kurulmasına Tesirleri (Akademik Bakış Cilt 3 Sayı 6 Yaz 2010).* Vecihi Hürkuş?un Hayatı ve Çalışmaları (Askeri Tarih Araştırmaları Dergisi.Sayı:15,2010).* İstiklal Savaşı?nda Orduya Uçak Bağışlayan İşadamı: ?Erzurumlu Nafiz Beyin Hayatı Ve Çalışmaları (Turkish Studies - International Periodical For The Languages, Literature and History of Turkish or Turkic Volume 6/3 Summer 2011, p.1585-1596 TURKEY).* Türk Tarihi Bakımından 20. Yüzyılda İki Önemli Gelişme:?Havacılığın ve Bir Liderin Doğuşu? (Turkish Studies - International Periodical For The Languages, Literature and History of Turkish or Turkic Volume 6/2 Spring 2011, p. 1033-1062, TURKEY).*Hava Şehit Binbaşı Fazıl Bey?in Hayatı ve Çalışmaları s.251-280 (Türkiyat Araştırmaları Yıl: 11, Sayı: 21, Güz 2014).*Mütareke Dönemi Türk Havaciligi (ATASE-ASKERİ TARİH ARAŞTIRMALARI DERGİSİ.Sayı:20).*Türkiye Cumhuriyeti Devleti?nin Uçak Fabrikası Kurma Mücadelesinde İlk Girişim:Tayyare ve Motor Türk Anonim Şirketi (TOMTAŞ) ve Kayseri Uçak Fabrikası (Atatürk Araştırma Merkezi Dergisi, Sayı 78, Cilt: XXVI, Kasım 2010).* Kuruluşundan Günümüze Türk Hava Kurumu (Akademik Bakış Cilt 6 Sayı 11 Kış 2012).* Türk Hava Kurumu?nun Kurduğu Hava Harp Sanayii Fabrikaları (Atatürk Araştırma Merkezi Dergisi,S.84).*Çanakkale Cephesi Hava Harekâtının SWOT ve PEST Analizi Yöntemi ile İncelenmesi (Çanakkale Araştırmaları Türk Yıllığı Yıl: 12, Güz 2014, Sayı: 17, ss. 1-32)*Çanakkale Cephesinde Türk Hava Harekâtı (Çanakkale Araştırmaları Türk YıllığıYıl: 13, Bahar 2015, Sayı: 18, ss. 349-383, 100. Yıl).*Osmanlı İmparatorluğu?nun Son Yıllarında Bir Kararlılık Gösterisi:`Kıtalararası Osmanlı Hava Seferi? ( Mediterranean Journal of Humanities mjh.akdeniz.edu.tr-IV/2, 2014, 327-347).* Türk Hava Kuvvetleri Tarihinde Hava Okulu ve Harp Okuluna Geçiş Süreci(Akademik Bakış  Cilt 9 Sayı 17 Kış 2015).* Filistin Cephesi Türk Hava Harekâtı ( Atatürk Üniversitesi Türkiyat Araştırmaları Enstitüsü Dergisi [TAED] 55, Erzurum- 2016, 557-595).* Kuşakların Temel Özellikleri ve Hava Harp Okulu Uygulamaları-Yakın Dönem Türkiye Araştırmaları- CİLT/Volume:12 YIL/YEAR: 2013 / 2 Sayı/ISSUE: 24) Osman YALÇIN, Ahmet Burak SÖKMEN, Hatice KULAK.*Osmanlı İmparatorluğu Dönemi Türk Askeri Havacılığı, BİLİG Dergisi 2019 Sayısına Basıma Planlı.*İkinci Dünya Savaşı Yıllarında Türkiye?yi Savaşa Çekme Hamlesi: Refah Şilebi Hadisesi ve Türkiye?nin Ulusal/Uluslararası Güvenliğine Etkileri(AAM Dergisi,S.88,Basım 2018 Yılına  Planlı)."	1,20
"Proje önerisi, 19. yüzyılın ikinci yarısına kadar klasik yöntemlerle (memba, yüzey suları, çeşme, kuyu, ev sarnıcı vb.) karşılanan Üsküdar’ın su ihtiyacının, 1893 yılından itibaren modern sistemlerle yabancı bir su şirketi tarafından karşılanmasına odaklanmıştır. Bunu yaparken kentin su temin aşamaları ve teknik kısmının yanı sıra konunun sosyo-ekonomik ve kültürel yansımalarının ele alınması amaçlanmaktadır. Proje önerisi bu haliyle kısmi bir özgünlüğe sahiptir. Ancak aşağıda belirtilen hususlar projenin özgün değerini kısıtlamaktadır:Konuyla doğrudan ilgili şu çalışmalara literatürde yer verilmemiş olması ve projenin bu çalışmalardan farkının ortaya konulmamış olması projeden özgün değerini azaltmaktadır:Mehmet Ali DÜZGÜN, Arşiv Belgelerine Göre Üsküdar-Kadıköy Su Şirketi, İstanbul ve su: Sempozyum: 8-9 Ocak 2004, İTÜ Taşkışla; Necla GEYİKDAĞI, Osmanlı devletinde Yabancı Sermaye; Bilgin AYDIN ve Rıfat GÜNALAN  Üsküdar Belediyesi arşiv Belgeleri Kataloğu.Proje önerisinden araştırmanın betimleyici yanının ağır basacağı anlaşılmaktadır. Herhangi bir problem üzerine odaklanılmadığı için proje önerisinin analiz kısmı zayıf kalmakta ve bu durum Ar-Ge niteliğini oldukça sınırlı hale getirmektedir."	2,40
"Proje önerisinde, I. Dünya Savaşı, Filistin Suriye Cephesi ve Yahudi sorunu çerçevesinde, gerek yerli ve gerekse yabancı literatürde ana hatları ortaya konulmuş bir Yahudi istihbarat örgütünün bilinmeyenlerine odaklanılacağı iddiası mevcuttur. Oysa, NİLİ istihbarat örgütü, savaş sırasında Osmanlı Devleti tarafından deşifre edilmiş ve lider kadrosu ile müntesiplerinin önemli bir kısmı ağır şekilde cezalandırılmıştır. Projede özetlenen literatürde, NİLİ örgütünün Yahudi milli bilincinin gelişimi, savaşın seyri ve sonrasında İsrail devletinin ortaya çıkışında kritik bir rol üstelendiği vurgulanmakta ve bu yaklaşımın proje önerisinde eleştirilmeksizin benimsenmiş olduğu gözükmektedir. Ancak bu bakış açısı, tarih metodolojisi perspektifinden eleştiriye muhtaçtır. Projenin özgün değeri, konuyla ilgili mevcut literatürün arşiv kaynaklarını yeterince kullanılmamış olduğu iddiasına dayanmaktadır. Hâlbuki bu türden örgütlere dair arşiv belgeleri, bunların faaliyetlerinin özellikleri nedeniyle mahdut olup bilgilerimiz daha ziyade hatırata dayanmaktadır. Yine NİLİ hakkında bu projeyi sunan yazarınkiler dahil konuyla ilgili önemli hatıratlar yayınlanmış ve bu kapsamda ayrıntılı değerlendirmeler yapılmıştır. Diğer taraftan, NİLİ örgütü ve faaliyetleri hakkında yurt içi arşivlere dayalı olarak Doç. Dr. Celil Bozkurt tarafından kapsamlı bir makale kaleme alınmıştır. Doğal olarak bir istihbarat örgütü hakkında yeterli belgeye tesadüf edilememiş olduğu bu çalışmada açıkça görülmektedir. Bu noktalardan bakıldığında projenin tam manasıyla özgün değer taşıdığını belirtmek mümkün görünmemektedir.İstihbarat örgütleriyle ilgili arşiv belgelerine ulaşmanın zorluğu dikkate alındığında, proje önerisinde, yararlanılacağı belirtilen arşiv kaynaklarının hangilerinin temin edilebileceği ve NİLİ örgütüyle ilgili bilinenlerin ötesinde ne tür bulgulara ulaşma imkanı sağlayacağı belirtilmemiştir. Ayrıca projede aşağıda belirtilen yöntemsel sorunlar ve çelişkiler de bulunmaktadır:Örneğin araştırmanın sonuçlarının bilindiğini izhar eden cümlelerden (a) sonra, aynı konu projenin başka cümlelerinde (b) çelişkili olarak projenin amacı olarak ifade edilmiştir.  a. ""NİLİ örgütünün ve diğer istihbaratçıların İngilizlere sağladığı istihbarat bilgileri neticesinde Filistin ve Suriye Cephesi’nde alınan mağlubiyetlerin...""a. ""NİLİ ve istihbarat faaliyetleri... Osmanlı Ordusu’nun Filistin Cephesi’nde mağlubiyetinin en önemli nedenlerinden biridir."" a. ""NİLİ örgütünün ve diğer istihbaratçıların İngilizlere sağladığı istihbarat bilgileri neticesinde Filistin ve Suriye Cephesi’nde alınan mağlubiyetlerin..."" a.""Bu istihbarat bilgileri, İngilizlerin Filistin ve Suriye Cephesi’nde Osmanlı Ordusu’nu mağlup etmesinde önemli bir rol oynamıştır.""b. ""Projenin temelde iki amacı bulunuyor: Birincisi, Osmanlı Ordusu’nun Filistin’de ve Suriye’de mağlup olmasında düşman ülkelere çalışan Osmanlı tebaası Yahudi ajanların ve NİLİ’nin istihbarat faaliyetlerinin bir rolünün olup olmadığının ortaya çıkartılması..."" b.""3.Bu tür istihbarat faaliyetlerinin Osmanlı’nın bölgedeki savaşları kaybetmesinde bir rolü olmuş mudur?""Ayrıca projede bir takım peşin hükümlerin varlığı dikkati çekmektedir, örneğin:""NİLİ’nin aynı sıralarda İngilizlerle yaptığı pazarlıklarla İsrail’in kurulmasına nasıl bir katkıda bulunduğunun araştırılması..."" cümlesinde örgütün, İsrail’in kurulmasında rolünün olup olmadığı tartışılmaksızın böyle bir rolün varlığı kabullenilerek bunun nasıl olduğu sorusu sorulmaktadır. Yine ""4.NİLİ örgütü üyelerinin İngilizler lehine casusluk yapmalarının İsrail’in kurulmasındaki yeri nedir ve bu işbirliği bölgedeki siyasî duruma nasıl bir etkide bulunmuştur"" cümlesinde örgütün casusluk faaliyetlerinin İsrail devletinin kurulmasında rolü olup olmadığı tartışılmaksızın bu rolün ne olduğu sorunsallaştırılmaktadır. Yine projede zayıf delillendirmeler dikkat çekmektedir, örneğin Nili örgütünün Ermeni tehcirinden etkilenerek kurulduğu savına yazarın kendi kitabından başka bir kaynak gösterilmemiştir. ""Örgütün kurulma amacını bazı tarihçiler 1915 Ermeni Tehciri’nin ardından sıranın Filistin’deki Yahudilere geldiğini inanan bu gençlerin kendilerini savunmak olarak öne sürmektedirler (Alkan; 2017).  Benzer şekilde “Fakat asıl amaç, Filistin’de bir Yahudi devletinin kurulmasıydı. Osmanlı Devleti’nin Birinci Dünya Savaşı’na İngiltere’ye karşı Almanya’nın yanında girmesinden istifade ederek İngilizlerle işbirliği yapan bir kısım yahudi genç, bu işbirliği neticesinde yüzyıllardır bekledikleri kutsal devletlerinin kurulacağına inanmaktaydılar (Kahana/Suwaed; 2009)"" cümlesindeki yargıya güvenirliği meşkuk bir kaynaktan başka dayanak gösterilmemiştir. Proje önerisinde sunulan önemli iddiaların dayanağı olarak kullanılan NİLİ isimli kitabın varlığı ve proje sürecinde kullanılması planlanan kaynakların bundan öte bir şeyler üretememe riski proje önerisinin özgün değerini oldukça sınırlamaktadır. "	1,80
Proje önerisinin amacı 2004 yılından bu yana uygulanmakta olan Şartlı Eğitim Yardımı (ŞEY) programının okul çıktıları (okula kayıt ve devam durumu) ve bazı demografik çıktılar (evlilik yaşı ve erken yaşta çocuk sahipliği) üzerindeki nedensel etkiyi tespit etmektedir. Proje önerisinde program etkisi 2003 ve 2008 Türkiye Nüfus ve Sağlık Araştırmasının verileri ve farkların-farkı yöntemi kullanılarak tespit edilmeye çalışılacaktır. Şartı Eğitim Yardımı üzerine olan uluslararası yazın oldukça geniş ve zengindir. Proje önerisi bu yazına Türkiye örneği sunarak katkıda bulunmayı hedeflemektedir. Ulusal yazında ise bu programın etki analizinin sınırlı bir şekilde yapılmış olması önerilen projeye özgün değer katmaktadır.Proje önerisinde iller arasında programdan yararlanma yoğunluğundaki fark kullanılarak farkların-farkı yöntemi ile program etkisi ölçülmeye çalışılacaktır. Proje önerisinde kullanılacak olan yöntem oldukça yüzeysel anlatıldığından, farkların-farkı yönteminde ortaya çıkabilecek bazı yöntemsel ve ölçüme dair güçlüklerin nasıl aşılacağı yeterince açık değildir. Proje önerisinin başarısı önemli ölçüde farkların-farkı yönteminin doğru uygulanmasına bağlıdır. Bu açıdan proje önerisinde yönteme dair detaylı bilgi verilmemesi proje önerisinin özgün değerini sınırlandıran unsurlar olarak değerlendirilmiştir.  	3,60
Proje ile iktisat literatüründe Porter Hipotezi (PH) olarak bilinen kamusal çevre düzenlemeleri ile yenilikçi uygulamaların, ilk kez Türk imalat sanayinde faaliyet gösteren firmalar için ekonometrik olarak sınanmasıdır. Proje bulgularının kullanılarak yeni kamu çevre politikalarının çerçevesinin belirlenmesi hedeflenmektedir. Proje önerisi, yapacağı anket çalışmasından elde edeceği verilerle Türkiye imalat sanayii firmaları için kamu çevre politikaları ve çevresel yenilik yönelimi arasındaki ilişkiyi istatistiksel yöntemlerle analiz etmeyi hedefleyen ilk çalışma olması bakımından özgün değer taşımaktadır. Ancak, Porter Hipotezi diğer ekonomiler için çok fazla test edildiği için Türkiye verileriyle yapılacak bir çalışmanın hangi boyutta farklılaşacağı yeterince tartışılmamıştır. Bu nedenle uluslararası literatüre katkısının sınırlı olacağı değerlendirilmektedir. Proje önerisinde özgün değer unsuru olarak belirtilen, Porter hipotezini sınamak için gereken birincil verileri toplamak amacıyla üniversite ve imalat sanayii işbirliği kapsamında iki yıllık periyotlarla uzun vadeli anket çalışmasının nasıl gerçekleştirileceği ve veri tabanının nasıl oluşturulacağı yeterince açık değildir. 	2,40
Türkiye'de 2005-2018 döneminde önemli miktarda reel asgari ücret artışı olmuştur. Son yıllarda ise artışlar gerçekleşen enflasyonun bir hayli üzerindedir. Asgari ücret artışı ve tartışmaları politik alan başta olmak Türkiye'de çok önemli bir gündem maddesidir ve hemen hemen her kesimi yakından ilgilendirmektedir. Dolasıyla Türkiye’de asgari ücret artışlarının etkilerinin analizi çok önemlidir. Proje, 2005-2018 yıllık ve 'dönemlik' Hanehalkı İşgücü Anketi (HİA) mikro verileri ile asgari ücret (AÜ) artışlarının işgücü piyasasındaki ekonomik etkilerini belirlemeye yöneliktir. Bu etkiler, gelir dağılımı, istihdam durumu, kayıtlı/kayıtdışı istihdam oranı ve çalışma saatleri üzerinden değerlendirilecektir. Yapılabilirliği ölçüsünde analizlerde hem yıllık hem de dönemlik verilerin kullanılacak olması, yıllık verileri kullanmadan kaynaklı olası yanlılıkların ortaya çıkarılması adına dikkate değerdir. Türkiye'deki AÜ çalışmalarının azlığı ve bu çalışmaların yıllık veriler ile yapılmış olması, bu öneriyi Türkiye'deki yazından farklı kılmaktadır. Farklı analiz teknikleri kullanılarak incelenecek olan AÜ artışının ekonomik etkileri, proje sonuçlarının tutarlılığının test edilmesinin yanı sıra AÜ politikalarının etkinliği hakkında da fikir verecektir.Ancak çalışma sonuçları üzerinden politika önerilerinin nasıl geliştirileceği noktasında yeterli bilgi sunulmamıştır. Ayrıca projenin özgün değerini, mevcut çalışmalardan farkını net biçimde ortaya çıkaracak literatür değerlendirmesinde eksiklikler söz konusudur.	4,00
"Önerilen proje topluma iklim değişikliği hakkında bilgi aktarımının, bu aktarımın kayıp veya kazanç çerçevesinde olmasının ve karbon vergisi hakkında bilgi aktarımının toplumun karbon vergisi üzerindeki tercihlerine etkisini araştırmayı amaçlamaktadır. İlgili literatürde, karbon vergisi ve iklim değişikliği hakkında bilgi aktarımının karbon vergisi üzerindeki toplum desteğine etkisini inceleyen halihazırda benzer çalışmalar vardır. Bristow, Wardman, AM ve Chintakayala(2010); Brannlud ve Persson (2012); Baranzini ve Carattini bu çalışmalardandır. Ampirik çalışmaların birden fazla kez tekrarlanması makul olmasına karşın, aynı veya çok benzer araştırma konusunun ""gelişmekte olan ülkeler bağlamında"" yeniden test edilmesi projenin özgün değerini kısıtlamaktadır. Türkiye için yapılacak çalışmadan proje önerisinde bahsi geçen makalelerdeki bulgulardan neden farklı sonuçlar beklenebileceğine dair yeterince tartışma sunulmamıştır.  Bu bağlamda benzer hipotezlerin neden Türkiye özelinde test edilmesine gerek olduğu tatmin edici bir şekilde anlatılmamaktadır. Bu husus da özgün değeri sınırlandırmaktadır.Projenin özgün değeri olarak ayrıca iklim değişikliği konusundaki kazanım ve kayıp çerçevesi ile sunulmasının etkilerinin analiz edilmesi belirtilmiştir. Kazanım ve kayıp çerçevesi sunumunun etkileri hakkında davranışsal ekonomi literatüründe oldukça fazla sayıda çalışma vardır. Bu etkinin iklim değişikliği konusundaki uygulaması literatüre sınırlı ölçüde katkı sunabilecektir.İlgili Referanslar:Bristow, AL, Wardman, M, Zanni, AM and Chintakayala, PK (2010) Public acceptability of personal carbon trading and carbon tax Ecological Economics, 69 (9). pp. 1824-1837. Runar Brannlund & Lars Persson (2012) To tax, or not to tax: preferences for climate policy attributes, Climate Policy, 12:6, 704-721Baranzini, Andrea and Carattini, Stefano, Paying Enough Taxes Already? Testing the Acceptability of Carbon Taxes with Survey Data (2014). Genève: Haute école de gestion de Genève, 2014. 30 p. Cahier de recherche No HES-SO/HEG-GE/C--14/2/1--CH . Available at SSRN: https://ssrn.com/abstract=2461674 or http://dx.doi.org/10.2139/ssrn.2461674 "	1,20
Önerilen projenin literatüre önemli bir katkıda bulunacağı değerlendirilmiştir. Projedeki özgün değerler şöyle sıralanabilir: 1- Projedeki ilk çalışma, yarışma kuramı literatüründe iktisadi ajanlar arasında stratejik kaynak transferi hakkındaki boşluğu doldurabilecek niteliktedir. Çalışmanın bu asli katkısının yanında literatüre bir diğer katkısı da takımlar-arası kaynak transferlerinin hesaba katılmadığı modellerin sonuçlarının sağlamlığını test etmesi olacaktır.2- Projedeki ikinci çalışma yarışma oyunları, ortak üretim ilişkileri ve iktisadi ağları bir çerçevede buluşturan ilk çalışma olacaktır.3- Çok aşamalı yarışma oyunlarında eşleştirme mekanizmaları daha çok turnuva tasarımı bağlamında ve deterministik olarak çalışılmıştır. Projenin üçüncü çalışmasında ise eşleşmelerde rassallığa imkan veren bir Markov yapısı kullanılacak, bu da çok daha zengin bir mekanizmalar ailesinin çalışılmasına imkan verecektir. Yarışma kuramı literatüründe buna benzer bir çalışma bulunmaması projenin bütününün özgün olduğunu göstermektedir. Ancak yarışma oyunları çerçevesinde gerçekleştirilecek bu çalışmaların iktisadi sistem ve davranış geniş çerçevesinden bakıldığında yeni ve farklı neler kazandırabileceği yeterince tartışılmamıştır. Bu bağlamda proje önerisinin getirmeyi hedeflediği yenilik veya orijinalliğin pratik bağlamda ne olduğu açık değildir. 	4,40
Projenin amacı ekonomik kararların alınmasında önemli bir yer tutan beklentilerin oluşumunda tecrübelerin rolü olarak belirtilmektedir. Enflasyon, GSMH ve faiz gibi makroekonomik verilerin tahmininde ikamet edilen ülkenin rolü araştırılacaktır. Proje yardımıyla farklı coğrafi bölgelerde ikamet eden ekonomi profesyonellerinin tahmin hataları ile mevcut tecrübeleri arasındaki ilişkiler tespit edilecektir. Bu yönüyle hem literatür hem de politika yapıcılar açısından önemli bilgiler sunma potansiyeli yüksektir. Bununla birlikte, proje yürütücüsünün 2012 ve 2014 yıllarında Türkiye Ekonomi Kurumu ve Society for Economic Dynamics konferanslarında benzer içerikli çalışmaların sunulmuş olması ve proje önerisinde temel olarak veri setinin genişletilmesinin hedeflenmesinin literatüre yapılacak olan katkıyı sınırlandıracağı değerlendirilmiştir. 	3,60
Bu proje önerisinde, Türkiye ekonomisinin tamamı için hesaplanan enflasyon oranının gelir düzeyi farklılıklarını dikkate almamasından dolayı gelir eşitsizliği hesaplamalarında hataya neden olduğu ön bilgisinden yola çıkarak farklı gelir grupları için enflasyon oranının hesaplanması planlanmaktadır. Proje önerisiyle farklı coğrafi bölgelerde göreli fiyat farklılaşması hesaplanarak fiili enflasyon serisi ile birlikte farklı gelir gruplarının yaşam standardı hakkında bilgi sunma potansiyeline sahiptir. Teorik olarak proje önerisi doğru noktalara temas etse de proje önerisinin hayata geçirilmesi durumunda ortaya çıkarılacak özgün değeri sınırlayan noktalar mevcuttur. Birincisi, BETAM’ın açıkladığı gelir gruplarına göre enflasyon hesaplamalarının bölgesel bazda yapılacak olmasının literatüre katkısının sınırlı olacağı düşünülmektedir. Bu konuda literatürde yapılan çalışmalar mevcuttur. Ayrıca proje önerisinde de bahsedildiği üzere Bahçeşehir Üniversitesi tarafından periyodik olarak yayınlanan raporlar vardır. Bu proje önerisinin getirmeyi planladığı yeniliklerin (ürün bazlı enflasyon hesaplaması ve bölge bazlı gelir grubu enflasyon oranının elde edilmesi) literatüre katkıları açık bir şekilde de öneride ortaya konmamıştır. İkincisi, bölgeler arasında aynı gelir gruplarının farklı enflasyona tabi olduğu bulgusunu elde etmenin politika yapıcılar açısından niçin önemli olacağı öneride açıklanmamıştır.Bunların yanı sıra önerinin basit bir matematiksel yaklaşımla yalnızca enflasyon oranını hesaplayacak olması ve enflasyon değerinin hesaplanmasından sonra herhangi bir ekonomik analize yer vermemesi özgün değeri kısıtlamaktadır.Son olarak, Risk Yönetimi Tablosu’nda belirtilen riskin ortaya çıkması önerilen projenin yapılabilirliğini şüpheli hale getirmesinin de özgün değeri ayrıca sınırlandırdığı tespit edilmiştir. 	1,60
"Bir önceki proje önerisi bilimsel değerlendirme raporunda belirtildiği gibi, önerilen proje küreselleşen dünyada giderek gelişen küresel ticaretin beraberinde getirdiği küresel değer zincirinin verimlilik, büyüme istihdam üzerine etkilerinin brüt ticaret rakamları yerine OECD TiVA istatistikleri kullanılarak net ticaret verileriyle tahmin edilmesi ve simülasyon yapılması fikri özgün değer potansiyeline sahiptir. Ancak proje önerisinin son hali önceki proje önerileri ile kıyaslandığında aşağıdaki eksikliklerin ve belirsizliklerin devam ettiği tespit edilmiştir:Genel olarak modellerde bağımlı değişkenlerle bağımsız değişkenler arasındaki etkileşimin teorik arka planı yeterince açıklanmamış ve bağımsız değişkenlerin neden ve hangi amaca yönelik olarak seçildiği belirsiz kalmıştır. Örneğin, toplam verimlilik denkleminde işgücü verimliliği bağımsız değişkeninin varlığının anlamlılığı ya da gerekliliği tartışılmamıştır. Tahminlerde sektörel veriler kullanılacağı ifade edilmesine rağmen, sektörel verilerin nasıl elde edileceği, nereden elde edileceği, farklı kaynaklardan elde edilen verilerin uyumunun nasıl yapılacağı açıklanmamıştır. Uyumlaştırma aşamasında veri kaybının olabileceği ve bu durumun da kullanılacak yöntemden elde edilecek olan tahmin sonuçlarını etkileyebileceği dikkate alınmamıştır. Proje önerisinin, Yanıkkaya ve Karaboğa (2017) ""The Effectiveness of Investment Incentives in the Turkish Manufacturing Industry"" makalesinden nasıl farklılaşacağına ilişkin açıklamalar muğlaklığını korurken; mevcut açıklamaların da özgün değere katkı sağlamaktan uzak olduğu değerlendirilmiştir.Bir önceki panel raporunda belirtilen GMM yöntemine ilişkin yapılan eleştirilere getirilen açıklamalar tatmin edici değildir. Özellikle içsellik sorununu çözmek için kullanılacak araç değişkenlere yönelik yapılan açıklamalar yeterli değildir. Proje önerisinin ikinci aşamasında yapılması planlanan geleceğe yönelik simülasyonların nasıl yapılacağına ve kullanılacak metot, senaryo ve referans parametrelerin neler olacağına dair herhangi bir tartışma yer almaması eksiklik olarak değerlendirilmiştir. Sonuç olarak proje önerisinin özgün değer ve özellikle yönteme ilişkin eksiklik ve belirsizlikler özgün değeri önemli ölçüde kısıtlamaktadır. "	1,60
"Bu çalışma TCMB için kredibilite ölçümü yapmayı ve kredibilitenin zaman içerisindeki değişimini enflasyon beklentisi ve politika faizi arasındaki ilişkiyi inceleyen bir modelden yola çıkarak resmetmeyi hedeflemektedir. Konu çok gündemdedir. TCMB’nin kredibilitesinin azaldığı söylenen şu dönemde zaman içinde değişimi göstermek politika yapıcılara önemli bir girdi sağlayacaktır. Ayrıca bu daha önce Türkiye için yapılmamış bir çalışma olduğundan önem taşımaktadır. Ayrıca zaman içinde katsayıları değişen VAR kullanımı çalışmanın özgün değerini artırmaktadır. Bununla birlikte proje önerisindeki bazı eksiklikler özgün değeri sınırlandırmaktadır. Bunlardan ilki; proje önerisinin amacı, kredibilitenin altında yatan faktörlerin incelenmesi için temel oluşturulması iken mevcut literatürde bu konuda bulunan mevcut çalışmalardan farkının ne olduğunun öneride tam olarak tartışılmamış olmasıdır.Konuyla ilgili hem teorik hem de uygulamalı çalışmaların çoğunluğunun gelişmiş ülkelere ait olduğu belirtilmiş olmakla birlikte literatüre temel teşkil eden bazı çalışmaların (örneğin; Barro ve Gordon (1983), Kydland and Prescott (1977)) kaynakçada yer almaması bir eksiklik olarak belirlenmiştir.Enflasyon hedeflemesi döneminde Merkez Bankası’nın para politikası araçlarının sık sık değişiyor olmasının göz önüne alınıp alınmayacağının ve bu konuya nasıl yaklaşılacağının öneride yeterince tartışılmaması da önerilen projenin özgün değerini kısıtlamaktadır. "	3,20
Önerilen projede AB ve ABD arasında gerçekleştirilmesi planlanan Transatlantik Yatırım ve Ticaret Ortaklığı (TTIP) anlaşmasının Türkiye dış ticaretine olası etkilerinin analiz edilmesi hedeflenmektedir. Literatürde daha yeni tartışılmaya ve analiz edilmeye başlanan bu anlaşmanın Türkiye için etkilerinin önemli olduğu bilinmektedir. Bu bağlamda projenin literatürde bulunan boşlukları dolduracağı ve TTIP'nin Türkiye'de hangi endüstri alt endüstri dallarında ticaret yaratma/saptırma etkilerinin olacağının araştırılması, dış ticaret politikaları yapılandırılmasında ve yurtiçi yatırım/üretim teşviklerinin yönlendirilmesinde kullanılabilecek ampirik bulguların sağlanması hususunda özgün değeri olduğu görülmektedir. TTIP’ın üçüncü ülkelere olası etkileri değerlendirilirken yayılma etkileri, uyum maliyetleri, Dünya Ticaret Örgütü üzerinden etkiler ve AB-ABD pazarında artan rekabet ayrımlaştırılmasının ortaya konulması projenin özgün değerini daha da arttıracaktır.	4,40
Önerilen proje sıralı ve eşanlı görevlerden oluşan bir projenin optimal yönetimini çalışmayı amaçlamaktadır. Önerinin ana konusu olan sıralı görevlerden oluşan projelerin dikkatli ve detaylı bir şekilde tanımlanması, hedeflenen teorik çerçevenin uygun olup olmadığının değerlendirilebilmesi için önem arz etmektedir. Öneri bu konuda yetersiz kalmaktadır. Modelde önerilen kurgunun motivasyonunun da yeterince tartışılmamış olması özgün değeri olumsuz etkilemektedir.Proje önerisinde kurulan model yeterince açık olmadığı için literatüre olan katkısı net değildir. Bu durum özgün değeri önemli ölçüde sınırlandırmaktadır. 	1,80
Proje önerisinin amacı Hansen ve Imrahoroğlu (2008) çalışmasını Türkiye için tekrar etmektir. Hansen ve Imrahoroğlu (2008) çalışmasının ayırıcı özelliği modelin kısmi anüitizasyon planı varsaymasıdır. Ancak bu proje, Hansen ve Imrahoroğlu'nun (2008) aksine, kısmi anüitizasyon varsayımın bireyler arasındaki servet dağılımı ve yaşa bağlı yıllık anüite sigortaları modeli üzerindeki etkisini göstermeyi amaçlamaktadır. Ayrıca proje uç senaryoları da (tam anüite ve sıfır anüite kontratları) kısmı anüite sonuçları ile karşılaştırmayı planlamaktadır. Projenin özgün değer bölümünde “…bu grubun [30-45 yaş] servetlerinin tamamını anüite kontratına çevirmiş yani tam anüite satın almış olmaları halinde  (λ=1),  sıfır anüite alınması durumuna kıyasla (λ=0)  daha çok tasarruf, daha az tüketim yapacakları tahmin edilmektedir.” şeklinde ifade edilen hipotezin, bu yaş grubu için anlamlı olmadığı düşünülmektedir. Diğer yaş gruplarına göre bu yaş grubunun servetinin daha az olduğu ve bu nedenle tam anüite alma eğiliminin zayıf olduğu düşünülmektedir. Dolayısıyla hipotezin bir özgünlük oluşturmadığı değerlendirilmektedir. Ayrıca, modelde λ'nın dışsal olarak alınması önemli bir özgünlük teşkil etmemektedir. Model içinde λ'nın yaşa bağlı, içsel olarak belirlenmesi hususunun özgün değer potansiyeli yüksek olmasına rağmen bu nokta öneride yeterince tartışılmamıştır. Bu durumun projenin özgün değerini sınırladığı düşünülmektedir. Proje önerisinin, yürütücünün halihazırda İstanbul Bilgi Üniversitesi bünyesinde yürütmekte olduğu “ANÜİTELERİN EMEKLİLİK PLANLAMASINDAKİ YERİ: BİR ARDIŞIK NESİLLER ARAŞTIRMASI” başlıklı projesinden farklılaşmasının önemi yeterince tartışılmadığı için özgün değere katkısı belirsizdir. 	2,00
Proje önerisi Türkiye’de 2006-2009 yılları arasında üniversite sayılarında ve öğrenci kontenjanlarında yaşanan artışın, üniversite mezunu olma olasılığına, üniversite mezunu olanların bölgesel bölgesel farklılığa etkisini, üniversite mezuniyetinin kadın-erkek farkı üzerindeki etkisini, mezun olunan alan üzerine etkisi ve istihdam piyasasına etkilerini analiz etmeyi amaçlamaktadır. Projede ÖSYM verilerini (öğrenci kontenjanlarının yıllara, bölgelere ve bölümlere göre dağılımını ortaya çıkaracak şekilde) düzenlenmesi de alan için önemli bir katkı sağlamaktadır. TÜİK'in İşgücü Anketinden hareketle eğitim düzeyi ve alan seçimi ile ilgili değişikliklerin yakalanması da yaratıcı bir yaklaşım olarak değerlendirilebilir.  Proje önerisinde “(…), önerilen proje hem kullanılan veri ve sorulan sorular hem de kullanılan yöntem açısından literatüre yenilik getirmektedir.” ifade edilmektedir. Sorulan sorular (özellikle 2-5)  özgün değere sahip olsa da kullanılan veri ve yöntem ile ilgili problemler projenin özgün değerini sınırlamaktadır. Proje önerisinde “Bu çalışmanın diğer bir katkısı, reform etki analizi yapılırken, önce-sonra karşılaştırması yapmak için oluşturulan ve kesiklik içeren kukla değişkene ek olarak, öğrencilerin reformdan (kapasite artışından) ne kadar faydalandığını kontrol eden bir reformdan etkilenme değişkenin de kullanılacak olmasıdır.” İfade edilmektedir. Ancak bu değişkene bir önceki panel raporunda getirilen eleştiriler halen geçerlidir. Bu durum çalışmanın özgünlüğünü sınırlamaktadır. 	3,40
Proje önerisi, Türkiye'de emeklilerin tüketim yapılarını yaşam döngüsü hipotezi kapsamında incelemeyi amaçlamaktadır. Türkiye'de emekliler ile ilgili çalışmaların yeterli düzeyde olmaması çalışmaya özgünlük katmaktadır. Ancak konunun literatürde sıklıkla çalışıldığı göz önünde bulundurulduğunda özgünlük sınırlanmaktadır. Çalışmanın önemli sosyal politika hedeflerinden birine yönelik önemli çıkarımlar sağlaması olumlu olarak değerlendirilebilir. 	3,80
"Proje önerisi, enerji ve döviz kuru piyasalarındaki belirsizliklerin gıda piyasalarına geçişkenliğinin yarattığı istikrarsızlığı gidermek anlamında, özellikle de bu piyasalar arasındaki belirsizliklerin minimize edilerek sektörlerde güven ve istikrarın sağlanmasına katkıda bulunabilecek bilgileri sağlayacak bir potansiyel içermektedir. Öneride hem hayvansal ve bitkisel ürün piyasalarında meydana gelen fiyat oynaklıklarının belirlenmesi hem de bu oynaklıklar ile enerji ve döviz kuru piyasaları arasındaki geçişkenliğin ortaya konulmasının hedeflenmesi ve ayrıca riskten korunma oranları ve portföy ağırlıklarının belirlenmeye çalışılması araştırma sorusu değeri taşımaktadır. Bunun yanı sıra ortak panel raporu doğrultusunda araştırma sorusunun netleşmesi için gerekli düzenlemeler yapılmıştır ve projenin özgün katkıları da somutlaştırılmaya çalışılmıştır.Bununla birlikte, proje önerisinin yürütücünün danışmanlığında 2017 yılında tamamlanan “Enflasyon, Döviz Kurları ve Ham Petrol Fiyatları ile Seçilmiş Bazı Tarımsal Ürün Fiyatları Arasındaki Oynaklık Geçişkenliğinin Analizi: Gana ve Türkiye örneği” başlıklı doktora teziyle aynı araştırma sorusunu benzer yöntemlerle ele almasına rağmen, ilgili teze önerinin “Konu, Kapsam ve Literatür Özeti” bölümünde atıfta bulunulmaması literatür özetinin yeterince kapsamlı şekilde ele alınmadığı kanaatini ortaya çıkarmaktadır. Bu sebeple, bahsi geçen doktora tezinden nasıl farklılaştığı ve literatüre ne gibi katkılar yapacağının tartışılmaması proje önerisinin özgünlüğünü kısıtlayan temel tespittir. Ayrıca, tarımsal ürünlerin kesikli bir üretim yapısına sahip olması ve bu sebeple günlük fiyatlarındaki değişimin öngörülen modelden beklenen oynaklığı verecek derecede olmayabileceği değerlendirilmiştir. Bu durumda tarımsal ürünlerin asimetrik veya simetrik fiyat geçişkenliğinin üretici bazında tespiti zor görülmektedir. Kısacası tarımsal üretimin döviz kuru ve petrol fiyatlarına bağlı değişimlere karşı uyarlama maliyetinin katı olması oldukça güçlü bir tepkinin ortaya çıkma olasılığını azaltmaktadır. Bu nedenle öneride söz edildiği gibi tarım sektörü üreticileri ve tüketicilerine yönelik istenen bilginin elde edilemeyeceği değerlendirilmektedir. Proje önerisinin başlığından uygulanacak yöntemin bir özgün değer unsuru olarak öne çıkarıldığı anlaşılmaktadır. Ancak 217K040 numaralı proje önerisi ortak raporunda vurgulandığı gibi uygulanacak yöntemlerin tarım ürünlerine özgü yapısal kırılma kaynaklarını göz ardı ediyor olması başlıkta vurgulanan metodolojik özgün değer üzerinde kısıt oluşturmaktadır. Örneğin; pamuk ve fındık gibi borsalarda işlem gören ürünlerde önemli varyans kırılmaları gözlendiği tarım ekonomisi uzmanları tarafından bilinen bir gerçektir. "	1,80
"Bu proje önerisinin amacı; enerji tüketimi, karbon emisyonu, finansal gelişmişlik ve dışa açıklık ile ekonomik büyüme arasında kısa ve uzun dönemli ilişkileri analiz etmektir. Analiz, 22 gelişmekte olan ülke için 1990-2014 yıllarına ait veriler ile ARDL ve Granger nedensellik yöntemleri kullanılarak yapılacaktır.Ekonomik büyüme ile enerji tüketimi, karbon emisyonu, finansal gelişmişlik ve dışa açıklık arasındaki ilişki  literatürde sıklıkla ele alınmış konulardan biridir. Literatür taraması kısmında da belirtildiği gibi bu projede kullanılması planlanan bazı değişkenler ile ekonomik büyüme arasındaki ilişki farklı ülkeler için halihazırda incelenmiştir. Proje önerisinde bu çalışmanın benzer araştırmalara göre daha fazla sayıda değişken içereceği  ve tek tek ülke analizi yapılacağı belirtilmektedir. Literatürde farklı zaman serileri yöntemleri, farklı ülke grupları, farklı zaman dilimleri için yapılan çok sayıda çalışma bulunmaktadır. Çalışmanın literatürde sıkça karşılaştığımız bir türden olduğu ve bilinen bir yöntemi farklı sayıdaki ülke verilerine uygulamayı ve sonuçlar çıkartmayı amaçladığı görülmektedir. Proje önerisinde, benzer araştırmalara göre daha fazla sayıda değişken kullanılacağına yönelik  özgün değer iddiasına ilişkin olarak; aşağıdaki çalışmada öneride kullanılacak değişkenlerin zaten kullanıldığı görülmektedir. Dolayısıyla, iddia edilen özgün değerin nasıl ortaya çıkacağı öneriden anlaşılamamaktadır.Shahbaz, M., Hye, Q. M. A., Tiwari, A. K., & Leitão, N. C. (2013). Economic growth, energy consumption, financial development, international trade and CO2 emissions in Indonesia. Renewable and Sustainable Energy Reviews, 25, 109-121.Proje önerisinde mevcut literatürden farklı olarak örneklem konusunda (ülke seçimi) bir farklılaşmaya gidilebileceği düşünülmektedir. Ancak öneride hangi ülkelerin örnekleme dahil edileceği belirtilmediği için örnekleme ilişkin özgün değerin nasıl ortaya çıkacağı da belirsizdir.Sonuç olarak, bütün bu tespitlerden hareketle proje önerisinin özgün değer taşımadığı değerlendirilmiştir."	1,00
"Projenin amacı mutluluğu etkileyen ekonomik, toplumsal ve mekansal faktörlerin tespit edilmesidir. Projenin ikincil amacı olarak da kamusal harcamaların toplumsal refahı artırıcı alanlara yönlendirilmesini sağlayacak bir veri setinin oluşturulması olarak belirtilmiştir (ancak proje önerisinde bu konu hiç tartışılmamıştır). Proje, revize proje olup, bir önceki teklif edildiği halinden bazı farklılıklar içermektedir. Bu hali ile projede, 2003-2017 Yaşam Memnuniyeti Araştırması (YMA) verileri ile proje ekibinin yürüttüğü ve sonuçlanmış olan Mahallem İstanbul projesinden elde edilen veriler kullanılacaktır. Projede, YMA verileri kullanılarak Türkiye genelinde yıllar itibariyle mutluluğu etkileyen faktörlerin tespit edileceği ve bu faktörlerin zaman içinde değişiminin inceleneceği belirtilmiştir. Bu çerçevede, neredeyse aynı araştırma sorusundan hareket eden ve aynı yöntemi kullanan Bozkuş, Çevik ve Üçdoğruk (2006) çalışmasından farkı, kullanılan veri setinin yıllar itibariyle genişletilmiş olmasıdır. Aynı zamanda Türkiye’de mutluluğun belirleyicilerini detaylı bir şekilde inceleyen (il düzeyinde ve 2003-2015 arası) önemli çalışmalar bulunmaktadır (örneğin Mutluluk Atlası- Ahmet Atıl Aşıcı vd., 2017). Bu anlamda, projenin asıl özgün değerini İstanbul özelinde mahalle ölçeğinde mutluluk analizi oluşturmaktadır. Ancak bu analizin de proje yürütücüsünün proje konusu ile ilgili projeleri arasında yer alan 'Happiness Economics', 'Mutluluk Ekonomisi' ve 'Mahallem İstanbul' çalışmalarından farkı (bir önceki raporda da belirtilmiş olmasına rağmen) net olarak açıklanmamıştır. Bahsi geçen diğer projelerin kapsamının, bu projeye göre daha sınırlı olduğu belirtilmiş olsa da bu ifade oldukça muğlaktır. Bu ifade, diğer projelerin gelir ile mutluluk arasındaki ilişki ile sınırlı olduğunu işaret ediyorsa; bu projede açıklayıcı değişken sayısının artırılmasının özgün değere katkısının ne olacağı ise şüphelidir. Sonuç olarak yukarıda bahsedilenler önerinin özgün değerini sınırlandırmaktadır."	2,00
Bu proje önerisinin amacı, Türkiye tekstil ve konfeksiyon sektörü rekabetçiliğinin firma düzeyinde analiz etmektir. Tekstil sektörünün, üretim, istihdam ve ihracat bakımından Türkiye’nin en önemli sektörlerinden biri olduğu doğrudur. Önerinin mevcut literatürdeki diğer çalışmalardan en önemli farkı sektörü bir bütün olarak değil grup ve sınıflara ayırarak analiz etmeyi hedeflemesidir. Bu bakımdan proje önerisi özgün değer taşımaktadır ancak daha önceki panel raporunda da belirtildiği gibi maliyet etkinlik ve yenilikçilik analizlerinin arasında bağlantı kurulamamıştır. Bu hususta Proje Önerisi Değişiklik Bildirim Formunda (PÖDBF) yapılan açıklamaların tatmin edici olmadığı düşünülmektedir. Bu durum araştırmanın özgün değerini büyük ölçüde kısıtlamaktadır.Ayrıca, önceki panel raporunda da belirtildiği gibi neden detaylı alt gruplar için ayrı ayrı etkinlik analizleri yapıldığı halen açık değildir. PÖDBF’da sıralanan gerekçeler neden bu kadar detaylı sektör düzeyinde analiz yapılması gerektiği konusunda ikna edici değildir.Proje kapsamında yapılacak anket yoluyla elde edilecek verilerin, TÜİK tarafından düzenlenen Yenilik İstatistikleri ve Ar-Ge İstatistikleri soru formlarından ne düzeyde farklılaşacağı ve dolayısıyla araştırmaya nasıl bir özgünlük katacağı tespit edilememiştir. 	2,80
Proje önerisinin amacı enerji politikaları ile ilgili çıkarılan yasaların hanehalkı enerji tüketimini nasıl etkilediğini incelemektir. Bu doğrultuda ilk olarak Merkezi Isıtma ve Sıhhi su sistemlerinde ısınma ve sıcak su giderlerinin paylaştırılması ile ilgili yasa değişikliği ile getirilen orantısal paylaşım sisteminin hanehalklarının ısı tüketimini ve refahını nasıl etkilediğinin araştırılması planlanmaktadır. İkinci olarak hanehalklarının aylık kullanacakları doğal gaz ücretini kullanımdan önce ya da sonra ödemelerinin tüketime etkisinin incelenmesi hedeflenmiştir.Enerji verimliliği son yıllarda hem dünyada hem de Türkiye'de sıkça tartışılmakta ve enerji verimliliğini artıracak düzenlemeler yapılmaktadır. Hanehalklarının enerji verimliliğiyle ilgili çıkarılan yasalara nasıl tepki verdiklerini ölçmek hem bu yasaların hedefine ulaşıp ulaşmadığının kontrol edilmesi hem de bundan sonra bu alanlarda ne tür düzenlemelerin yapılması gerektiği konusuna ışık tutacaktır. Bu anlamda proje önerisi özgün değer potansiyeli taşımaktadır.Söz konusu proje önerisi Davranışsal Enerji İktisadı literatürüyle ilişkili olup aylık kullanılacak doğal gaz ücretinin kullanımdan önce ya da sonra ödenmesinin tüketim üzerindeki etkisinin analizini de hedeflemektedir. Ancak Türkiye’de sayaç kartı ile ön ödemeli doğalgaz satın alan hanehalkı, zaten en az tüketmeyi öngördüğü maksimum miktar kadar doğalgaz satın almaktadır. Hanehalkının ihtiyacının eksik kalması halinde -özellikle kış aylarında- daha önce satın aldığı miktara bağlı kalması için bir güdü mevcut olmadığı için bu araştırma sorusu önemini kaybetmektedir. Söz konusu araştırma sorusunun özgünlüğünü kısıtlayan bir husus doğalgazın zorunlu bir mal olması ve dolayısıyla talep esnekliğinin çok düşük olmasıdır. Zira elektrik ile ilgili yapılan benzer çalışmalar ön ödeme ile sonradan ödeme arasında tüketim açısından bir fark olmadığını göstermektedir (Brutscher, P. (2011). Payment Matters? - An Exploratory Study into the Pre-Payment Electricity Metering. https://doi.org/10.17863/CAM.5525).Özgün değeri kısıtlayan bir diğer husus elde edilecek sonuçların geneli ne kadar yansıtacağı ve bulgulardan hareketle enerji verimliliğinin nasıl artırılabileceğine dair öneride yeterli tartışmanın yapılmamış olmasıdır. Gelir seviyesinin çok yüksek olduğu bilinen bir bölge olan Çayyolu Mesa sitesinden elde edilecek bulguların genel tüketim kalıbını ne kadar yansıtacağı şüphelidir. Buna ilaveten enerji tüketimindeki azalmalarla birlikte, ısınmadaki refah kaybı/kazancının nasıl tespit edileceği öneride belirsizdir. Zira, hiç ısınmayarak enerji kullanımı azaltılabilir. ve bu durumda enerji tüketiminin azaltılması anlamını yitirir. Bu gibi faktörlerin analize nasıl dahil edileceği öneride tartışılmamıştır.	2,80
Proje önerisinin amacı öncelikle bir belirsizlik endeksi oluşturularak bu endeksin Türkiye ve Rusya imalat sanayii için yatırım kararları ve belirsizlik arasındaki ilişkinin ampirik olarak incelenmesidir. Projenin diğer amaçları arasında Rusya Federasyonu'na uygulanan siyasi ve ekonomik yaptırımların bir tabii deney çerçevesinde kullanılarak farkların farkı yöntemiyle bu yaptırımlardan kaynaklı dışsal olarak ortaya çıkan belirsizliğin Rusya'daki firmaların yatırım davranışlarına etkilerini araştırmak bulunmaktadır. Son amaç ise rejim değişikliklerine olanak veren ve ekonomik oyuncuların beklentilerinin modellenmesini öngören teorik bir çerçevenin geliştirilmesidir. Proje önerisi genel olarak kullanmayı planladığı veri seti, belirsizlik endeksi oluşturulması, doğal deney, farkların farkı gibi nedensellik ilişkilerini ortaya çıkaracak yöntemlerin seçilmesi ve en önemlisi kapsamlı mikro veri seti kullanarak belirsizlik, finansal kısıtlar ve geri dönülmez yatırımların şirket yatırımlarına olan etkisinin Türkiye ve Rusya imalat sanayi için hem ampirik hem teorik olarak detaylı şekilde incelenmesi nedenleriyle özgün değer taşımaktadır. Ancak, Ermişoğlu ve Kanık (2013) makalesinde de Türkiye için ekonomik belirsizlik endeksi oluşturulmuştur. Proje önerisinde belirtildiğinin aksine sadece gazetelerden elde edilen veriler kullanılmamış, enflasyon beklentilerinin standart sapması da belirsizlik endeksinde kullanılmıştır. Bu proje kapsamında oluşturulacağı söylenen endeksle çok benzerlik göstermektedir. 	4,60
"Proje; iletişim eğitimi veren yükseköğretim kuruluşlarından mezun olanların meslekte istihdam sorunları üzerine odaklanmakta olup, mezunların iş bulup bulamadıkları, eğitim kuruluşlarının fazla olup olmadığı, yeni fakülte veya bölümlere ihtiyaç olup olmadığı, ders programlarının nasıl olması gerektiği gibi konuları araştırmayı amaçlamaktadır. Ülkemizde iletişim eğitimi alanların istihdamda ne gibi sorunlarla karşılaştıkları, hangi alanlarda daha çok iş buldukları, kurum yöneticilerinin mezunlarda hangi özelikleri aradığı, hangi kriterlerle işe aldıkları gibi konuları ele alan sistematik ve bilimsel çalışmalar oldukça yetersizdir. Bu bakımdan istihdam sorunu ve mesleki yeterliliklerin araştırılması hem sektör hem de eğitim alanlarına önemli katkı sağlayacaktır. Ancak proje özgün değer açısından ele alındığında aşağıda belirtilen hususlar çerçevesinde yeterli düzeyde görülmemiştir. Proje önerisinde ele alınan konunun kapsamının geniş tutulması, projenin araştırma sorusunu muğlaklaştırmakta daha doğrusu amacın ve hedefin anlaşılmasını zorlaştırmaktadır. Örneğin üniversitelerin eğitim kalitesine ve bunun nedenlerine işaret edilirken üzerinde durulan bütçe, ekipman, öğretim elemanı kalitesi, öğretim elemanlarının ücret sorunları ve yaşam düzeyleri gibi konular projenin geneline dahil edilmediği için kafa karışıklığına yol açmaktadır. Aynı şekilde iletişim fakültelerinin puan türlerinin de sorun olarak ele alındığı projede, bu ve benzeri sorunlar istihdam noktasında açıkça değerlendirilmemiştir. Önerinin hangi kuramsal ve kavramsal tartışmalar çerçevesinde ele alınacağı hususu da yeterince açık değildir. Araştırma önerisinin özgün değerini saptamada literatür özeti önemli olmasına rağmen, proje konusunun literatürdeki önemi, araştırmanın hangi boşluğu dolduracağı, mevcut çalışmalardan farkı belirtilmemiştir. Örneğin öneri metninde “Türkiye’deki İletişim eğitimi ile ilgili kaleme alınmış, basılı ve elektronik kaynaklardan istifade olunacaktır. Meslek örgütlerince hazırlanıp yayımlanan raporlar ve diğer basılı eserlerden de faydalanılacaktır. İletişim fakülteleri idarecileri ile öğretim üyelerinin medyaya konuyla ilgili vermiş oldukları demeçler de başvurulacak kaynaklardandır.” denilmektedir. Araştırma önerisinin özgünlüğünü ortaya koyabilmek için belirtilen bu kaynaklara halihazırda erişilmiş olması ve yapılması planlanan araştırmanın bu eserlerden, raporlardan nasıl bir farklılık ortaya konacağının da belirtilmiş olması gerekmektedir. Buna ek olarak, proje başlığı iletişim eğitimi veren yükseköğretim kurumlarını kapsamasına rağmen, literatür özeti kısmında ağırlıklı olarak gazetecilik alanına ve buradaki sorunların tespitine yer verilmiştir. Daha nitelikli ve özgün bir araştırma tasarımı için, dünyada iletişim eğitimi alanında yapılan mevcut araştırmalara bakılması, bu araştırmalardan istifade edilmesi ve yapılacak araştırmanın uluslararası alanda da hangi boşluğu dolduracağı özgün değerin ortaya çıkarılması için mutlaka belirtilmelidir. Çalışmanın özgün değeri olarak, iletişim alanındaki mezunları araştırma evreni olarak ele alan daha önce yapılmış bir bilimsel çalışmanın bulunmadığı gösterilmekte; istihdam ve verimde elaman profilinin öneminden bahsedilmekte ancak, literatür özetinde bu savı ortaya koyacak ya da destekleyecek bir tartışma sunulmamaktadır. Ayrıca elde edilen sayısal bulguların uygun istatistik ve ekonometrik modellerle analizinin gerçekleştirileceği belirtilmekte fakat bu modellerin neler olduğuna dair literatür ya da yöntem kısmında açıklamada bulunulmamaktadır.Ayrıca özgün değerde belirtilen, proje verileri aracılığıyla rasyonel planlama, ileriye dönük tahmin yapılabilmesi, iletişim alanı dışındaki alanlara da model teşkil edecek olması vb. nitelikler çalışmanın özgün değerine değil yaygın etkisine işaret etmektedir. "	2,40
"Projenin temel amacı halkla ilişkilerin Türkiye’de meslek standartlarını belirlemek ve bunun için bir ölçek geliştirmek olarak ifade edilmiştir. Proje önerisinin literatür özetinde dünyada uzun yıllardır bu nitelikte araştırmaların yapıldığı belirtilmiştir. Halkla ilişkilerin gelişimi ve meslekleşme süreci konusunda dünyada pek çok çalışmaya imza atıldığı ve halkla ilişkilerin ne olduğuna, konumunun ne olması gerektiğine ilişkin çalışmalar gerçekleştirildiği vurgulanmış ve bu çalışmaların oluşturduğu meslek standartlarına yer verilmiştir. Ancak yapılan mevcut çalışmaların Türkiye’yi açıklamada neden yetersiz kaldığı, proje önerisinin Türkiye’de yapılacak olması dışında var olan mevcut çalışmalardan nasıl farklılaşacağı, mevcut evrensel literatürdeki hangi boşluğu dolduracağı açıklanmamıştır. Literatürde bu konuda geliştirilmiş ölçekler bulunmaktadır, nitekim Türkiye’de de bu ölçeklerin kullanılarak yapıldığı araştırmaların olduğu görülmektedir. Benzer şekilde mevcut ölçeklerin Türkiye’de neden kullanılamayacağı ve yeni bir ölçek geliştirilmesinin gerekliliğinin nedenleri açıklanmamıştır. Geliştirilecek olan ölçeğin mevcut ölçeklerden farkı, bu ölçeklerdeki hangi eksikliği gidereceği sorularına yanıt verilmemiştir. Proje amacının somut, ölçülebilir ve proje süresince ulaşılabilir olması gerekir. Proje kapsamında 8 tane amaç belirlenmiştir. “Halkla ilişkilerin meslekleşme sürecine katkı sağlamak”, “Türkiye’de halkla ilişkilerin meslek standartlarını diğer ülkelerle karşılaştırmak”, “Halkla ilişkiler programlarının müfredatlarının geliştirilmesine katkı sağlamak ve meslek standartlarının halkla ilişkiler ders programları açısından dikkate alınmasını sağlamak” gibi amaçlar; ölçülebilir, gerçekçi ve proje süresince ulaşılabilir nitelikte değildir. Projenin çok fazla amacı bulunmakta ve öneri formunun farklı bölümlerinde farklı amaçlar da tanımlanmaktadır. Bu durum projenin yapılabilirliğini zedelemektedir.Amaçlar ve hedefler bölümünde 5. maddede Türkiye’de halkla ilişkilerin meslek standartlarını diğer ülkelerle karşılaştırmaktan bahsedilmektedir. Yine aynı şekilde araştırma sorularında da “Türkiye’de halkla ilişkilerin meslek standartları dünyadaki ve Avrupa’daki standartlardan farklı mıdır?” ibaresi yer almaktadır. Ancak, projenin literatür özeti bölümünde Avrupa ve dünya standartlarının detaylı bir analiz yapılmamış ayrıca proje yönetim bölümünde buna ilişkin bir planlamaya yer verilmemiştir. Kaldı ki projede bu bilgilerden hareketle bir kıyaslama yapılması amaçlanmaktadır. Literatür özetinde daha çok halkla ilişkilerin tarihsel gelişimine ve tanımına değinilmiş, asıl geniş tutulması gereken yer olan halkla ilişkilerin meslek standartlarına ya da eğitimine ilişkin teorik zemin yetersiz bırakılmıştır.Projenin yöntemi, çalışmanın amaçları, hedefleri ve araştırma sorularının ölçülebilmesine uygun bir tasarımda geliştirilmemiştir. Yöntem ve iş planının içeriği yalnızca ölçek geliştirmeye ilişkin amaçlar ve araştırma sorularıyla sınırlı kalmış, tanımlanan diğer amaç, hedef ve araştırma sorularına cevap verecek araştırma aşamaları sunulmamıştır. Mevcut yöntem tasarımıyla proje önerisinin amacı yalnızca ölçek geliştirmek gibi görünmekte, bu da proje önerisinin araştırma projesi kriterine uygunluğunu ve özgün değerini zayıflatmaktadır. "	1,80
"Proje önerisinde ele alınan konunun kapsamı ve sınırları, proje önerisi değişiklik bildirim formunda ayrıntılı bir şekilde yazılmıştır. Ancak hala bu projenin gerçekleştirildiğinde ilgili bilimsel alana yapacağı katkı ve yanı sıra sektöre ya da kente, izleyiciye, sinema kültürüne referans olma niteliğini nasıl taşıyacağı, gerektiği kadar açık değildir.Projede Aktör-Ağ kuramından yola çıkılacağı belirtilmektedir. Ancak Aktör-Ağ kuramının konuyu açıklayıcılığı sorgulanmaya açıktır. Aktör-Ağ kuramı sabit bir aktör varsayımına dayanmaz, daha ziyade aktörün radikal belirsizliğini varsayar. Aktörün boyutu, psikolojik yapısı ve arkasındaki motivasyonları, eylemleri vb. önceden belirlenmemiştir. Bu bakımdan Aktör-Ağ kuramı sosyal bilimlerin daha ortodoks akımlarından ayrılır ve insan olmayan varlıkları da sosyal bilimler alanına dahil eder. Bu nedenle bilgi ve teknoloji alanındaki çalışmalarda sıklıkla karşımıza çıkmaktadır. Ancak festivallerin sürdürülebilirliği konusunda açıklayıcı gücü proje literatüründen anlaşılamamaktadır. Revize proje önerisinde panel raporunda getirilen eleştiriler doğrultusunda eklenen Aktör-Ağ kuramının araştırılmak istenen konuyla doğrudan bir ilişkisi bulunmadığı görülmektedir. Bu haliyle kuram proje önerisinde eklektik durmaktadır. Projede “film festivalinin sürdürülebilirlik dinamiklerini ortaya çıkartmak; yapıldıkları kente katkılarını belirlemek; izleyici profilini belirlemek; İzleyici beklentilerini belirlemek; sinema kültürüne katkılarını belirlemek; sinema sektörüne katkılarını belirlemektir” olarak ifade edilen hedeflerin her biri ayrı ayrı çalışılabilir nitelikte başlıklar olup, tek bir kuram ve araştırma tasarımı çerçevesinde gerçekleştirilebilirliği zor görünmektedir. Örneğin kente katkı, izleyici profili ve beklentileri, sinema kültürü ve sektöre katkı birbirinden hem bilimsel hem uygulama alanlarında oldukça farklı çalışmaların konusunu oluşturacak nitelikte hedeflerdir. Bir önceki panel raporunda getirilen eleştiriler doğrultusunda proje önerisinde “Proje kapsamındaki festivallerin işleyişi ve sürdürülebilirliğinin sağlanabilmesindeki dinamikleri ile ilgili araştırma festival yöneticileri ve diğer festival paydaşları (kent ile yapılacak görüşmelerle sınırlıdır” ifadesine yer verilmiştir. Bu büyüklükte bir projede festivalin işleyişine ilişkin dinamiklerin sadece görüşmelerle sınırlandırılması uygun bulunmamıştır. Ayrıca dinamiklerin sadece görüşmelerden elde edilecek verilerle açıklanması yeterli değildir.Çalışmanın başından itibaren belirtilen ve özgün değerinde de geçen, “Türkiye’deki uluslararası kent film festivallerinin sürdürülebilirlik bağlamında kente, izleyiciye, sinema kültürü ve sektörüne katkısının incelenmesi” ifadesindeki “katkı” kelimesi, kente ilişkin “kültürel katkı” olarak belirlenirken; sinema sektörüne ne tür bir katkı öngörüldüğü netleştirilmemiştir. Diğer bir deyişle projede sıkça üzerinde durulan “katkı” kelimesi, projenin her aşamasında net, tutarlı ve şüphe götürmez bir şekilde açıklanmamıştır.Araştırmanın “yeni birçok çalışmaya da kaynaklık edecek” olması, “uluslararası boyutta yeni projelere yol gösterici olma potansiyeline sahip” olması, “proje çalışması sonucu ortaya çıkacak ürünlerin Türkiye’de kitap olarak basılma, uluslararası konferans ve sempozyumlarda sunulma, uluslararası saygın dergilerde yayınlanma ve alanında ilk ve ulusal çapta kapsamlı özgün çalışma olacağı için atıf alma potansiyeli” proje önerisinin özgün değeri olarak sıralanmıştır. Bununla birlikte bu nitelikler projenin özgün değeriyle değil yaygın etkisiyle ilişkili unsurlardır. Proje önerisinin yöntem ve yönetim bölümleri detaylandırılmamıştır. Bu durum hedeflerin somut ve ölçülebilir olarak saptanmasını zorlaştırmaktadır. Önerinin yöntem bölümünde “Yukarıdaki konular taslak olarak verilmiştir. Çalışmanın ilerleyen aşamalarında yeni konular eklenebilir ya da değişiklikler gerekebilir” ifadeleri kullanılmıştır ve yönteme ilişkin pek çok unsurun tamamlanması projenin yürürlük aşamasına bırakılmıştır. Yöntemin taslak olarak yazılması uygun değildir. Yöntemin belirgin, net bir şekilde ve detaylandırılarak yazılması ve projenin proje öneri formunda belirtilen şekliyle yürütülmesi gerekmektedir. Benzer şekilde B planının da aynı belirginlik ve detayla önceden tasarlanmış olması gerekmektedir. Bu hususlar projenin özgün değerini olumsuz etkilemektedir. "	1,40
"Elazığ çevresindeki iki yerel dil konuşurlarının karşılıklı anlaşılırlık oranını araştırmak isteyen proje özgün bir nitelik taşımaktadır. Çalışmanın Türkiye'de saha araştırmasına dayanan ve uygulamalı ilk çalışma olduğu belirtilmektedir. Ölçüt olarak TRT6 yayınlarında ve MEB tarafından yayımlanan kitaplarda kullanılan dil normları hareket noktası olarak kabul edilmiştir. Bu şekilde farklı dil ve ağızları kullanan insanların karşılıklı anlaşabilme koşullarının siyasal, sosyo-kültürel ve coğrafi faktörlerini de dikkatten kaçırmadan yapılacak bilimsel çalışmaların gerekliliği açıktır. Bu proje bu ihtiyacı karşılamaktadır. Proje, genel çerçevesi itibarıyla özgündür. Ancak bazı olumsuz noktaların olduğunu belirtmek gerekir:Proje önerisinde diğer Kürtçe diyalektleri hesaba katılmadığı için, bu durum projenin özgünlüğünü olumsuz olarak etkileyebilir.Proje metninde bazı bilimsel olmayan terim ve kavramlar bulunmaktadır, örn. ""Türkiye'de kabul edilmiş ölçünlü bir Kürtçe ve Zazaca yoktur"". Halbuki ölçünlülük, Türkiye'ye has bir kriter değil, evrensel bir kriterdir. "	4,20
Rize yöresinde konuyla ilgili daha önce müstakil herhangi bir çalışmanın yapılmamış olması, projenin temel özgünlüğü olarak değerlendirilebilir. Bununla birlikte, proje metninde özgünlük bağlamında belirtilen sekiz maddenin nasıl gerçekleştirebileceği hususunda ciddi belirsizlikler bulunmaktadır. Örneğin, “çocuk oyunları ve oyuncaklarının tespit edilip gelecek kuşaklara aktarımı”nın yapılacağı önermesinde aktarımın okullarda tanıtım yoluyla yapılacağı bilgisi verilmekle birlikte hangi eğitim metotlarıyla gerçekleştirileceği hakkında bilgi yoktur. “Çin’den kimyasal maddeler içeren oyuncakların çocuklarımızın sağlığını tehdit ettiği belirtilerek proje kapsamında çocuklarımıza kültürel değerlerimize uygun, çocuklarımızın sağlığına zarar vermeyen alternatif oyun ve oyuncaklar kazandıracaktır” önermesi özgün bir çıktı olarak sunulmakla birlikte, hangi işbirlikleri ve ortak geliştirilmiş modellerle yapılacağı belirsizdir. Yine “sanayi sektörüne teklifler sunulup geleneksel oyuncakların yaygınlaşmasının sağlanması” hedefi bulunmakla birlikte, bunun nasıl gerçekleştirileceği ile ilgili yeterli bilgi verilmemiştir. “UNESCO SOKÜM envanterine çocuk oyunlarının ve oyuncaklarının kayıt edilmesi ya da önerilmesi” hedefinin de nasıl gerçekleştirileceği açıklanmamıştır.Bir projenin özgünlüğü araştırma sahası ve veri toplama tekniğinden ziyade verilerin güncel kuram ve yaklaşımlar bağlamında yorumlanması ve çeşitli modellerle yaşama geçirilmesine bağlıdır. Böylelikle sosyal bilimler alanındaki araştırma projelerinin Ar-Ge niteliği kazanması mümkün olacaktır.   Bütün bu belirsizlikler projenin özgün değerini düşürmektedir. 	2,60
Proje önerisinde hedef olarak sunulan özgün değerler şu şekilde değerlendirebilir. Öneride Büyükliman Havzasının tarihsel süreçten günümüze gelinceye kadar farklı Türk boylarının yerleştikleri bir coğrafya olduğu ve kültürel unsurların tabakalaştığı belirtilmektedir. Türk kültürünün geleneksel yapısının, kültürel unsurların işlev ve muhtevasının analiz edilebileceğinden bahsedilerek bu araştırma alanından toplanacak verilerin özgün değere sahip olduğu vurgulanmaktadır. Önerinin bakış açısı ve yöntemi ile Büyükliman bölgesinde çalışmaların yetersiz ve bütüncül olmaktan uzak olduğu da proje verilerinin farkındalığı olarak sunulmaktadır. Proje önerisinin sözü edilen bu özgünlüğü kazanabilmesi önerinin yapılabilirliği, konunun literatürdeki farkındalığı, kullanılan yöntem ve araştırma alanı gibi birçok başlığın projede tutarlı bir şekilde açıklanması ile mümkündür. Ancak bu konulara proje önerisinde ayrıntılı bir şekilde yer verilmemiştir. Bir projenin özgünlüğü araştırma sahası ve veri toplama tekniğinden ziyade verilerin güncel kuram ve yaklaşımlar bağlamında yorumlanması ve çeşitli modellerle yaşama geçirilmesine bağlıdır. Böylelikle sosyal bilimler alanındaki araştırma projelerinin Ar-Ge niteliği kazanması mümkün olacaktır.   Proje önerisinde özgün değer olarak sunulan ancak nasıl gerçekleştirileceği ayrıntılı olarak açıklanmayan bazı hususlar aşağıda sunulmuştur:Örneklemin özgünlüğü ve literatüre katkısı hususunda belirsizlikler bulunmaktadır. Önerinin özgünlüğü olarak 5 ilçe merkezli kültürel verinin toplanması planlanırken daha sonra 2 ilçe (Vakfıkebir ve Çarşıbaşı) üzerinden araştırmanın gerçekleşeceği belirtilmesi özgün değer açısından çelişki yaratmaktadır. Eğer özgün kültürel tabakalaşmayı ortaya koyan veri 5 ilçe ise neden özgün hedeften 2 ilçeye düşüldüğü açıklanmamıştır. Araştırma sahasında kullanılan yer adlarının farklı Türk boylarına ait olması, özgün bir örneklem olarak sunulmuştur. Ancak örneklemin özgünlüğünün Trabzon özelinde sadece Büyükliman için mi geçerli olup olmadığı sorusuna da cevap verilmemiştir. Literatür analizinde örneklem üzerine yapılan lisansüstü tezlere atıf yapılmamıştır.Farklı disiplinlere özgün veri ve metot sağlamanın nasıl yapılacağı belirtilmemiştir. Çalışmanın çıktılarının turistik faaliyetlerin önünü açacağı özgün değer olarak sunulmuş ancak bunun nasıl gerçekleştirileceği açıklanmamıştır. Proje verilerinin bölgedeki ekoturizmin gelişimine katkı sunacağı özgün değer olarak sunulmuş ancak verilerle bu hedef arasında ilişkilendirme yapılmamıştır. Bu konuda yapılmış akademik çalışmalara atıf yapılmaması literatüre dayalı olarak gösterilen özgünlüğü de belirsizleştirmiştir. UNESCO Somut Olmayan Kültürel Miras Listelerine Trabzon’a ait unsurların girmediği, projenin gerçekleştirilmesi durumunda bu eksikliğin giderileceği özgün değer olarak belirtilmiştir. Buna karşın, Trabzon SOKÜM il envanterine ilgili atıf yapılmamıştır. Ayrıca proje verilerinin listelere nasıl kayıt ettirileceği de belirsizdir.Proje verilerinin birden çok disipline metot ve kaynaklık edeceği özgün değer ve aynı zamanda yaygın etki olarak sunulmuştur. Bunun nasıl gerçekleşeceği müze, internet ortamı hakkında bir bilgi yoktur.	1,80
"Projenin özgün değeri, göçün ve göçmenliğin bir bütün olarak Türk edebiyatında konu edilmesine dayanmaktadır. Ancak proje aynı zamanda daha önce pek çok çalışmanın yapıldığı ""edebiyatta göç"" problemi üzerine odaklanmaktadır. Bu anlamda ""tem"" ya da ""sorunsal"" olarak önemli bir özgünlükten bahsetmek mümkün değildir. 19. yüzyılın ikinci yarısından itibaren yaşanan savaşlar yüzünden meydana gelen göçler üzerine yazılan eserler ile ve emek göçü ekseninde yapılan edebiyatı kapsayan bu proje, daha önce mevzi ve tekil biçimde yapılan çalışmaların bir toplamı hüviyetindedir. Parça parça da olsa, konu hakkında çok fazla çalışma mevcuttur. Bu durum da araştırmanın özgün değerini olumsuz olarak etkilemektedir. Konuyla ilgili geniş bir literatür bulunmaktadır. Bunların derlenmesi ve bir veri tabanında sunulması değerli bir amaç olmakla birlikte sınırlı bir proje kapsamında ulaşılabilmesi gerçekçi görünmemektedir. Proje başlığı ile proje içeriği arasında tam bir örtüşme olmadığı görünmektedir. Projenin bazı bölümlerinde romanlar üzerine çalışılacağı belirtilmekle beraber, başlıktaki edebî tür, dönem vb. konulardaki muğlaklık, projenin özgünlüğünü zayıflatan bir eksiklik olarak düşünülmektedir. Ayrıca ""iç göç"" ve bunun edebiyata yansıması gibi ilginç bir konunun da araştırma dışında tutulmuş olması da araştırmanın özgünlüğü noktasında olumsuz bir husustur."	2,00
Projede, kadın erkek eşitliğini sağlamak için medyanın temsil süreçlerine kadınların ve erkeklerin eşit katılımının sağlanması gereğinden hareketle Türkiye’de televizyonda yayınlanan tartışma programlarının analizinin yapılması hedeflenmiştir. Siyasal tartışma programlarında toplumsal cinsiyete dayalı bir konuşma biçiminin belirginleşip belirginleşmediği, erkek uzmanlarla girilen diyaloglarda kadınların hakim erkek egemen konuşma biçimleri ya da stratejileri ile nasıl mücadele ettikleri, ne tür konuşma stratejileri kullandıklarını ve geliştirdiklerini konuşma ve söylem analizi tekniği ile ortaya koymayı amaçlayan bu araştırma, bu özellikleriyle özgün bir değere sahiptir. Medyada temsil üzerinden kadınlık ve erkekliğin nasıl inşa edildiğine odaklanan pek çok çalışma bulunmaktadır. Ancak kadın ve erkeklerin konuşma biçimleri ve iktidar arasındaki ilişkiye odaklanan çalışmalar oldukça azdır. Özellikle televizyon siyasal tartışma programlarındaki konuşma biçimlerini toplumsal cinsiyet açısından ele alan kapsamlı bir çalışma Türkiye’de yapılmamıştır. Bu eksikliği tamamlamayı hedefleyen bu çalışma bu yönüyle de özgün bir değere sahiptir.Araştırmanın kuramsal özgün değeri disiplinlerarası kuramlara dayandırılmasıdır. Araştırmada kullanılacak konuşma ve performans analizi iletişim araştırmalarına katkı yapacak niteliktedir. Projenin amacı net biçimde öneride ifade edilmiştir, araştırmanın alt soruları kapsama ve amaca uygun olarak sıralanmıştır. Ancak bu amaca ulaşma bağlamında uygulanacak adımları ifade eden hedefler projenin yaygın etkisi ile ilgilidir. Projenin hedefleri olarak sıralanan maddeler içerisinde web sitesi dolayımıyla gerçekleştirilecek medya izlemesi bir hedef olarak geliştirilebilir niteliktedir, yayın yapmak (hedef 1) veya lisansüstü tezlere olanak sağlamak (hedef 4) projenin yaygın etkisi ile ilgilidir.Bu bağlamda, örneğin literatür taramasının sonunda yer alan yeni bir analiz tekniği (performans analizi) ortaya koyma hedefi daha net ve anlamlı bir hedeftir ve özellikle yöntem açısından projenin özgün değerini güçlendirmektedir. Ancak bu hususun proje bağlamında daha net ve doğru aşamada (amaç ve hedefler kısmında) ifade edilmesi gerekir. Benzer biçimde, çalışmanın “özgün değer”, “hedef ve amaçlar” ve “yaygın etki” başlıkları öneri metninde çoğu kez karışık biçimde yer almıştır, bu da projenin özgün değerinin anlaşılmasını güçleştirmektedir. Öneride yer verilen bazı kavramların (uzman, iktidar) işlemsel tanımlarının yapılması gerekmektedir.	4,20
Siyasi partilerin örgütlenmesi konusu uzun zamandır ele alınan bir konudur. Hem dünyada hem de Türkiye'de bu konuda çok sayıda yayın mevcuttur. Bunun nedeni de parti örgütlenmelerinin hem partilerin stratejilerini etkilemesi hem de iktidara geldiklerinde yönetim kadrolarının oluşturulmasında belirleyici olmasından kaynaklanmaktadır. Siyasi partilerin örgütlerinin zaman içinde sürekli değiştiği göz önüne alınarak ve son dönemlerde bu konuda fazla yayın olmadığı dikkate alındığında özgün değere sahip olduğu düşünülmektedir.Projenin fikir olarak özgün olabileceği düşünülmekle beraber bu özgün değerin hayata geçirilme sürecinde eksiklikler olduğu görülmektedir. Özgün değeri olumsuz etkileyen en önemli konu sadece tanımlayıcı bir proje önerilmiş olması ve temel bir hipotez sunmamış olmasıdır. Bu nedenle proje, yakın zaman içerisindeki akademik literatürden farkını tam olarak ortaya koyamamaktadır. Ayrıca proje metodolojisindeki eksikler nedeniyle özgünlük de sınırlı kalmaktadır. 	3,75
Proje önerisi, 'uç sağ' partileri ve gençlik hareketlerini inceleyerek Türk siyasi tarihi ve Türk düşünce tarihi alanlarına katkıda bulunabilir. Önerilen proje konusu, siyaset bilimi alanında partiler, siyasi hareketler ve siyasi ideolojiler alanında incelenmeye değer ve önemli bir konu olmakla birlikte, seçilen konuya ilişkin kavramsal, kuramsal ve metodolojik yaklaşım özgün değildir. Daha da önemlisi, başvuru formunda belirtilen “Türk Sağının Kökenleri: İslamcı, Milliyetçi, Muhafazakâr Aydınlar, 1945-1980” başlıklı TÜBA-GEBİP çalışmasından konu, kapsam ve yöntem bakımlarından nasıl farklılaştığının açıklanmamış olması projenin özgün değeriyle ilgili eksiklik oluşturmaktadır.	3,00
Proje önerisi bir önceki başvuruyla kıyaslandığında yanıt aranan temel sorun ve yöntemsel yaklaşımın özgünlüğünü koruduğu görülmektedir. Ayrıca, önceki başvuruda eleştiri getirilen tek bir kurumun incelenerek teorik katkı sunması sorununa çözüm getirilmiştir. Projenin en özgün tarafı proje içeriğinin güncellenerek Ekim 2017'de getirilen müftülere resmi nikâh kıyma yetkisinin dini nikâh olgusuna etkisinin ölçüleceği ilk araştırma olmasıdır.Ancak, proje önerisinde, “dini nikâh” konu edinilirken dini inançlar, mezhepsel ve etnik aidiyetten bahsedilirken toplumsal cinsiyet ilişkilerine neredeyse değinilmemiş olması önemli bir eksikliktir. İlaveten, değinilmesi gereken konulardan bir diğeri de erken yaşta yapılan evliliklerdir. Zira dini nikâhın yakın irtibatlı olduğu sosyal konular/sorunlar arasında resmi evlilik yaşı öncesinde gerçekleştirilen ve kimi zaman çocuk evliliği olarak da ifade edilen evlilik türü de yer almaktadır. Projeye bu konun da dâhil edilmesi projenin özgün değerini artıracaktır.  	4,50
"Projenin bir önceki versiyonu ve panel raporu ile proje önerisinin son versiyonu birlikte değerlendirildiğinde, mevcut proje başvuru metninde panel raporunda belirtilen hususların giderilmediği görülmektedir. Bu doğrultuda ifade değişiklikleri ve e-devletle alakalı kavramsal birkaç ekleme ve DPT’nin yerel yönetimler özel ihtisas komisyonuna birkaç atıf dışında gerek içerik gerekse kaynakça konusunda belirtilen eksikliklerin giderilmediği görüldüğünden projenin özgün değeri düşük olarak değerlendirilmiştir. Öneri ""… demokrasi teorisine özgün bir katkı yapmayı…"" amaçladığını ifade etse de var olan kuramsal tartışmaların dışında yeni bir iddiası yoktur. Bir mobil uygulama ve anket çalışmalarıyla demokrasi teorisine katkı yapma iddiasının bu projeyle gerçekleştirme imkanının düşük olduğu düşünülmektedir. Dolayısıyla, proje önerisinin, bu haliyle mevcut kavramsal ve kuramsal bilgi birikimine katkı düzeyi oldukça düşük seviyede kalacaktır.Türkiye'de pek çok belediyenin geliştirmiş olduğu mobil yazılımlar mevcuttur ve belediyeler bu uygulamayı zaten hayata geçirmişlerdir. Öneride neyin özgün olduğu, başka kurum ve kuruluşlarda bulunmadığı ya da farklı biçimde değerlendirildiği hususunda bilgi bulunmamaktadır. Bu anlamda proje önerisinin özgünlüğü son derece sınırlıdır. Ayrıca özellikle e-demokrasi, e-devlet, e-belediyecilik gibi konularda literatürde yer alan öncü akademik çalışmalar öneride dikkate alınmamıştır.Diğer yönden, önerilen yöntemin de özgün değeri ortaya çıkarma potansiyeli kısıtlı görünmektedir. Zira kullanılacak anket veya ölçeğin vatandaşların siyasal katılım veya farkındalık düzeylerini nasıl belirleyebileceği sorusu açıkça ortaya konulmamıştır. "	1,60
Projenin özgün değeri siyasal katılım çalışmalarında kişilik özelliklerini ele alan bir politik psikoloji çalışması olması bakımından dikkate değerdir. Bu açıdan çalışma Türkiye’deki ilgili alanda bir boşluğu doldurmayı hedeflemektedir. Türkiye seçmen kitlesinde kişilik özelliklerinin siyasal katılma davranışına olabilecek etkisini ölçmeyi amaçladığı ve bu konuda şimdiye kadar kişilik özelliklerinden yola çıkarak çok boyutlu olarak Türkiye’de yapılmış çalışma bulunmadığı için, katkıda bulunma potansiyeli vardır. Ancak, bu çalışmanın ana fikrinin özellikle ABD’de on yıllardır süregelen çalışmalardan yola çıkarak sunulduğu düşünüldüğünde, Türkiye özelinde bir uygulama yapılması projenin özgün değerini sınırlandırmaktadır. Bu durumun en önemli nedeni ise Türkiye’ye ait bir hipotez sunulmadığı gibi uluslararası kişilik özellikleri literatürüne de kayda değer bir katkı yapma potansiyeli düşüktür. Siyasal katılımın, Türkiye’nin içinde bulunduğu aktüel politik ortam da göz önüne alınarak, farklı kavramları barındırması beklenir. Önerilen 12 bağımlı değişken parti üyeliği katılımı boyutunda yoğunlaşmakta ve onun ötesine geçmemektedir. Bunun dışında siyasal katılım olarak adlandırılabilecek farklı kavramlar çalışmaya bağımlı değişken olarak eklenebilirdi. 	3,00
"Projenin, Koruma Sorumluluğu (R2P-Responsibility to Protect) kavramının uluslararası kurumlar tarafından farklı algılandığını tespit etmek amacıyla bir norm arayışı içerisinde olması özgünlük potansiyeli taşısa da öne sürülen soruların her birine tek projede kapsamlı bir cevap bulunması zor görünmektedir. Çünkü proje önerisinin hipotezi net bir biçimde ortaya konulmamış, kuramsal katkısı belirsiz kalmıştır. Projenin mevcut versiyonu, bir önceki panel raporunda yapılan kuramsal çerçevenin karmaşıklığı konusundaki eleştiriyi yeterince karşılamamaktadır. Projede, sosyal inşacılık perspektifinden bir inceleme yapılacağı, feminist ve üçüncü dünya yaklaşımlarından yararlanılacağı söylenmekle birlikte bunun ne anlama geldiği, nasıl olacağı hususlarında bir açıklama yapılmamaktadır. Ayrıca Koruma Sorumluluğu uygulamaları ile BM'nin ""barış, adalet, güçlü kurumlar"" hedefi arasındaki bağlantı da belirsiz kalmıştır. Diğer yandan, yeni gelişen bir norm olmasına rağmen; proje önerisinde de açıkladığı şekilde literatürde AB, ASEAN, Asya Pasifik ülkeleri, Afrika Birliği gibi kuruluşların R2P’ye bakışları hususunda müstakil çalışmalar bulunmaktadır. Keza konuya eleştirel yaklaşan, olumlu-olumsuz yönlerini ele alan ya da R2P’nin revizyonu ve geleceğine yönelik anlatımları içeren çalışmalar da mevcuttur. Dolayısıyla sunulan projenin literatüre ve kuramsal bilgiye ne tür bir katkı sunacağı yeterince açıklanmamıştır."	2,40
"Proje konusu; Türkiye'deki hukuk çalışmalarında hakim olan geleneksel hukuk yaklaşımından farklı, ""yargısal tutum kavramı olarak tanımlanan"", bir bakış açısıyla ve nicel bir çalışma yöntemiyle, AYM'nin kararlarını incelemeyi amaçlaması açısından özgün değer potansiyeline sahiptir. Ancak projeyi özgün kılacağı iddia edilen ampirik çalışma, projenin amacı, kapsamı ve yöntemindeki eksiklikler göz önünde bulundurulduğunda özgün değerin oluşumunu zayıflatmaktadır.Proje önerisi bilimsel bilgi eksikliğinin olduğu bir alana dokunmakla birlikte bu alanın doldurulması konusunda ciddi eksiklikler içermektedir. Önerilen araştırma materyalleri ile nasıl bir yargısal karar öngörülebilirliği sağlayacağı belirsizdir. Anayasa Mahkemesinin ilk yıllarında verdiği bir kararda tespit edilmesi halinde takındığı bir yargısal tutumun 2017 ve sonrasında yargısal tutumu hakkında nasıl bir öngörülebilirlik sağlayacağı açıklanmamıştır.Proje önerisinin Anayasa Mahkemesinin 55 yıl gibi uzun bir döneminin içtihadını derleyerek analiz etmeyi hedeflemesi gerçekleştirilmesi zor gözükmektedir. Projenin belirli bir süre/dönem ve konu sınırlandırması yapmaması, kapsamın geniş tutulması projenin gerçekleştirilebilirliğini ve özgün değerini olumsuz etkilemektedir. Bireysel başvuruların neden projeye dahil edilmediği açıklanmamıştır. Proje arada geçen anayasa değişiklikleri, hukuk anlayışı ve ülkenin konjonktürel değişikliklerini göz ardı ederek başarılması zor bir hedef koymaktadır. Proje önerisinin özgün değer bölümünde belirtilen sosyo kültürel temelleri ölçme kriterleri, sadece mezun olan üniversiteye indirgenmesi sebebiyle yeterli görülmemiştir.  "	3,00
Proje önerisinin amacı, ulusal düzeydeki iş ortamı özelliklerinin ve sanayi politikalarının firma düzeyindeki operasyonel stratejilere etkisini araştırmaktır. Öneride öncelikle Türkiye örneğinin incelenmesi, daha sonra da gelişmekte olan ülkelerden oluşan bir örneklem üzerinden uluslararası karşılaştırmalı bir araştırma yapılması planlanmaktadır.Projenin araştırma sorusu ve bu araştırma sorusunun cevaplanması halinde var olan yazına ne tür katkılar sağlanacağı çok iyi açıklanmamaktadır. Yazarlar araştırmanın amacını, mevcut iş ortamı ile firmanın operasyonel politikaları arasındaki ilişkinin anlaşılması olarak ortaya koymaktadırlar. Daha önceki çalışmalarda iş ortamı ile firma performansı ilişkisinin çok fazla irdelendiğini ama iş ortamı ile firmanın operasyonel stratejisi/politikası arasındaki ilişkiye dair literatürde bir boşluk olduğunu, bu konuda daha önce hiç çalışma yapılmadığını belirtmekte ve amaçlarını bu ilişkinin anlaşılması olarak ortaya koymaktadırlar. Bu ilişkinin anlaşılması durumunda politikaların buna göre düzenlenebileceği ve dolayısıyla araştırma sonuçlarının reel ekonomik büyüme üzerinde de etkisi olacağını ileri sürmektedirler. Bu amaç tanımlaması dışında araştırma önerisi içinde herhangi bir araştırma sorusu tanımlanmamıştır. İş ortamı ile operasyonel politikalar arasında nasıl bir ilişki olması beklendiğine, iş ortamının hangi unsurlarının hangi operasyonel politikaları ne yönde etkileyebileceğine dair herhangi bir araştırma sorusu yöneltilmemektedir. Ayrıca literatür taraması kısmında da bu ilişkiler ve olası sonuçları tartışılmamıştır. Bir model önerisinde bulunulmamış ve bu model önerisinden yola çıkarak olası hipotezler tartışılmamıştır. Ayrıca, sadece bir makaleye dayanarak iş ortamı ve operasyonel politikalar arasındaki ilişkinin daha önce çalışılmadığı ve bunun literatüre katkı yapacağı vurgulanmıştır. Ama bir konuda daha önce çalışma yapılmamış olması literatüre o konuda katkı yapmayı garanti etmeyecektir. İş ortamı ile firma performansı ya da verimliliği arasındaki literatürde birbiri ile çelişen çalışmalardan bahsedilmemiştir. Daha ziyade çalışmaların düzenli bir biçimde iyi iş ortamının iyi performansa yol açtığı sonucunu verdiği ifade edilmiştir. Bu durumda iş ortamının operasyon stratejisine etkisi her iki literatüre neden gereklidir? Hangi anlaşmazlığı çözecek ya da her iki literatüre ne gibi bir katkı yapacaktır? Bu konularda yapılacak katkı yeterince net ifade edilmemiştir. Bundan çok öneri, her biri bir literatür akımından alınmış iki makalenin bu tür çalışmaların artması gerektiği görüşüne dayandırılmış gibi gözükmektedir. Bunun yerine önerinin ilgili literatürlere yapacağı katkı üzerinde durulmasının daha yararlı olacağı düşünülmektedir. Kaldı ki adı geçen makalelerden Spring vd. (2017) iş ortamı ile operasyon stratejisi arasındaki bağı incelemeyi değil, daha genel olarak operasyon yönetimi alanının sanayi politikaları ile daha çok ilgilenmesi gerektiğini savunmaktadır. Temel hedefi de gelişmiş ülkelerde imalat sanayinin canlandırılması için sanayi politikası önerileri geliştirmektir.Önerinin konusuyla yakından ilgili alternatif açıklamalar içeren farklı literatürler gözardı edilmektedir. Örneğin, Richard Whitley eksenli ulusal iş sistemleri, ulusal düzlemde kurumsal bağlamın firma davranışına etkisi konusunda kapsamlı bir çerçeve sunmaktadır. Diğer yandan, karşılaştırmalı yönetim, Dünya Sistemi, tarihsel karşılaştırmalı kurumsalcılık gibi yazınlar, farklı yönetim uygulamalarının ve teknolojilerinin küresel düzlemde yayılmasını ve farklı ülkelerin bu uygulamaları benimseme derecelerini açıklayan farklı izahlar sunmaktadırlar. Bu açıklamalarda, ülkelerin ve firmaların gelişmiş ülkelere ve firmalarına bağımlılıkları, ulusötesi kuruluşlarla bağlantıları, diğer ülke ve firmalara öykünmeleri gibi birçok değişken kümesinin belirli operasyonel stratejilerin benimsenme derecelerini etkilediği savunulmaktadır. Bu ve benzeri değişkenlerin en azından kontrol değişkeni olarak çerçevede yer alması gerektiği düşünülmektedir.Öneride sadece iş ortamı-operasyonel stratejiler ilişkisine odaklanılmasının özgünlüğünü sınırlandırdığı düşünülmektedir. Öneride, mevcut literatürde sadece iş ortamının firma performansına etkisinin ya da stratejilerin firma performansına etkisinin incelendiği belirtilmekte ve strateji ile performans arasındaki ilişkinin incelenmesi gerektiği savunulmaktadır. Eğer bu üç değişken birbiriyle bağlantılıysa, iş ortamının doğrudan ve operasyonel stratejilerin aracılığıyla firma performansını ne ölçüde etkilediğinin araştırmaya dahil edilmemiş olması önerilen projenin özgün değerini sınırlamaktadır. 	2,00
"Proje kapsamında siber bağımlılığı tedavi edici özgün bir eğitim programı geliştirilecek olması olumlu bir katkıdır.Tokat ilinde önleyici psikolojik danışma ve rehberlik türünde bir proje yazılmış olması konu seçimi açısından uygun olduğu değerlendirilmektedir. Ancak, siber bağımlılık konusundaki bu projenin özgün değerinin belirlenmesinde aşağıdaki unsurlar dikkati çekmektedir:Proje önerisinde kullanılan temel kavramların işevuruk tanımlarında çelişkili ifadelere rastlanmıştır. Özet kısmında internet kullanımındaki artışın internet bağımlılığı, patolojik internet kullanımı, kompulsif internet kullanımı gibi yeni davranış bozukluklarına yol açtığı belirtilmektedir. Bu açıklama da belirtilen tanımlamalar farklı sorunları değil aynı soruna farklı bilim insanlarının kullandığı farklı tanı ölçütlerine dayanarak verdiği isimleri tanımlamaktadır. Diğer bir ifadeyle bunlar farklı farklı sorunlar değildir. Ayrıca internet bağımlılığı ya da diğer tanımlamalar bir davranış bozukluğu değildir. Ruhsal Bozuklukların Tanısal ve İstatistiksel El Kitabında (DSM-V) internet bağımlılığı sorunu henüz  ‘Daha fazla araştırma yapılması gereken konular’ başlığı altında ‘İnternette oyun bağımlılığı’ tanı kategorisi içerisinde tanımlanmaktadır. EK olarak, eroje önerisinde genç yetişkinler denilmesine rağmen projenin ilerleyen kısımlarında 15-18 yaş arasındaki adolesanlar denmektedir. Hem 15-18 yaş aralığı hem de ""adolescents"" terimi ergenlik terimine karşılık gelmektedir. Gelişim dönemlerinde 12-18 yaş aralığı ergenlik olarak tanımlanırken 18-30 yaş arası genç yetişkinlik olarak tanımlanmaktadır. Proje önerisinde ele alınacak ve iyileştirilecek bağımlılık türü ve seviyeleri konusunda bilgiye rastlanmamıştır. Projede bağımlılığı algısı yüksek bireylere bilinçli farkındalık temelli bir eğitim programı uygulanması planlanmaktadır. İnternet bağımlılığı ile ilgili bir ölçekten yüksek puan almak, algısının da yüksek olduğu şeklinde yorumlanamayacağı değerlendirilmektedir. Bağımlıların algıları değerlendirildiğinde genelde kendilerini bağımlı olarak tanımlamadıkları görülmektedir. Açıklanan maddelerde ifade edildiği gibi bilimsel terminolojinin yanlış kullanımı projenin özgün değerini azaltmaktadır. Proje önerisinin karma boylamsal desene sahip olduğu iddia edilmektedir. Ancak yöntem bölümünde yazılanlara göre projenin sadece yarı deneysel kısmında aynı veri setinin iki kere uygulanması planlanmaktadır. Boylamsal çalışmalarda baseline(başlangıç) verisini takiben belirli aralıklarla (ele alınan konunun ve gelişimsel dönemin özelliğine göre) birden fazla veri toplanması beklemektedir. Dolayısıyla da bu çalışmanın özellikleri ile boylamsal çalışmanın özellikleri örtüşmemektedir.Projenin hedefleri arasında hedef kitle analizinin ve eğitim modüllerinin analizinin yapılacağı belirtilmektedir. Ancak bu analizlerin nasıl yapılacağı projede detaylandırılmadığı için anlaşılamamaktadır. Konu-kapsam ve literatür kısmında internet bağımlılığı ile ilgili yurt dışında yapılan çalışmalara yer verilmiş, Türkçe alanyazında ise sadece proje yürütücüsünün dahil olduğu bir araştırmaya yer verilmiştir. Ancak son 10 yıl içerisinde ülkemizde de konu ile ilgili son derece nitelikli araştırmalar yapılmıştır. Türkiye'de yapılacak bir projenin şekillenmesinde Türkçe alanyazının da göz ardı edilmemesinin önemli olduğu düşünülmektedir. Proje kapsamında geliştirilmesi planlanan bilinçli farkındalık temelli eğitimin hali hazırda literatürde var olan içeriklerinden nasıl farklılaştığı ortaya konulmamıştır. Öğrencilere verilen eğitimin içeriği ile ebeveynlere ve öğretmenlere verilecek eğitimin içeriği arasında nasıl bir bağlantı olduğu proje önerisinde anlaşılamamaktadır. Ergenlerde bilinçli farkındalığı arttırma üzerinden bir eğitim verilirken; ebeveynlere ve öğretmenlere kendi psikolojik ihtiyaçlarını karşılamaya yönelik bir eğitim verilmesi hedeflenmektedir. Ancak öğrencilere bilinçli farkındalık (mindfullness), velilere psikolojik ihtiyaçlar (psychological needs) yönünde verilecek eğitimlerin, projenin amacı olan siber bağımlılığının iyileştirilmesi konusu ile doğrudan ilişkisi anlaşılamamıştır. "	2,20
"Proje önerisinde, 12-14 yaş ile 15-19 yaş arası ergenlerin kimlik boyutlarına göre kimlik statüleri ile psiko-sosyal faktörlerin iki yıl boyunca boylamsal olarak izlenmesi temel amacı oluşturmaktadır. Projenin bağımlı değişkeni olan kimlik statüleri; dağınık, ipotekli, askıya alınmış ve başarılı kimlik bağlamında ele alınacaktır. Projenin boylamsal olması ve ergen gelişiminde zamanın etkilerini psikososyal değişkenler bakımından incelemesi sebebi ile projenin özgün değer taşıdığı düşünülmektedir. Bununla birlikte projenin özgün değerini sınırlayan bazı hususlar dikkati çekmektedir: Kimlik gelişiminin zaman içinde görgül olarak araştırılması kimlik statülerine odaklanan modeller (Marcia, 1980; Waterman, 1992), kimlik gelişiminde sosyal-bilişsel süreçlere odaklanan modeller (Berzonsky, 1992), kimlik gelişiminde sürece odaklanan modeller Crocetti, Rubini, Luyckx ve Meeus, 2008; Luyckx vd., 2008)olarak ortaya çıkmıştır. Önerilen projede kimlikle ilgili teorik arkaplanında bu gelişimsel seyre yer verilmemiş olması bir eksikliktir. Süreç olarak İçsel yatırımda bulunma (Commitment making) İçsel yatırımla özdeşleşme (Identification with commitment), Seçeneklerin genişlemesine araştırılması (Exploration in breadth), Seçeneklerin derinlemesine araştırılması (Exploration in depth), Seçeneklerin saplantılı araştırılması (Ruminative exploration)boyutları bulunmaktadır. Bu güncel boyutların projeye dahil edilmemesi özgün değerini kısıtlamaktadır.Proje önerisinin ana temasının ölçek geliştirme odaklı olması özgün değerini sınırlandırmaktadır. Norm çalışmasının yapılma gerekçesinin açıklanamamış olması bir eksiklik olarak değerlendirilmiştir. "	3,20
Proje önerisi, İngilizceyi yabancı dil olarak öğrenen Türk üniversite öğrencilerinin biliş eylemlerini (düşün-, inan-, varsay-, zannet- (olgu dışı eylemler), bil-, anla-, hatırla-, unut-, ve pişman ol- (olgusal eylemler) yanulamlama özellikleri açısından tanıma düzlemindeki yeterliliklerini ve üretim boyutundaki kullanımlarını ortaya çıkararak dil edinim süreçlerine ışık tutmayı ve yararlı veri sağlamayı amaçlamaktadır. Alanyazında yer alan önceki çalışmalar yalnızca üretim ya da tanıma boyutlarından birine odaklanmıştır. Bu yüzden bu çalışma öncekilerden farklıdır. Ayrıca bu çalışma sözdizimsel ve anlamsal düzlemdeki yanulamlama özelliklerine dair edim ve kullanım bilgilerini ölçecek testleri geliştirmeyi ve kullanmayı da amaçlamaktadır. Bu testlerin geliştirilmesi alanyazına önemli bir katkı sağlayabilir. Proje bu açılardan özgün bir çalışma olarak görülebilir. İngilizce öğretmenliği programlarında verilen dil yeterliği derslerinin programlarını analiz etmek adına proje önemli çıktılar sunabilir. Türk öğrencilerin biliş eylemleri edim ve kullanım bilgilerini ölçecek testlerin hazırlanıp alana kazandırılacak olması özgün bir katkı olarak değerlendirilmektedir.Diğer yandan proje önerisinde yer alan özgün değer ifadelerinin açık ve net bir biçimde ortaya konulmaması bir eksiklik olarak değerlendirilmiştir. 	4,40
Proje önerisinin genel amacı, ikinci dil gelişimi ile zihnin yönetici işlevleri olan işler bellek ve ketleme denetimi arasındaki ilişkileri boylamsal bir araştırma ile incelemektir. Proje önerisi ikidillilik avantajı olarak ele alınan sosyal ve bilişsel yeterliklerin ergenlikten sonra yabancı dil öğrenenlerde de geçerli olup olmadığına eğilmektedir.Yoğunlaştırılmış ikinci dil öğreniminin ve deneyiminin bilişsel işlevler üzerindeki etkisine dair, alanyazında yeterli sayıda araştırma bulunmamaktadır. Yerel anlamda ise, bu hususta yapılacak çalışmalarda kullanılacak araştırma araçlarının Türkçeye kazandırılması ve yerel çalışmalara bu anlamda katkı sağlanması hedeflenmiştir.İkinci dili ergenlikten sonra formel eğitim alarak öğrenenlerle yapılan çalışmalarda, yönetici işlevlerin dil edinimine etkisine yoğunlaşılmış ancak dil eğitiminin yönetici işlevler üzerindeki etkisiyle ilgilenilmemiştir. Bir başka deyişle tek yönlü kalmıştır. Kesitsel çalışmalara sıkça rastlansa da boylamsal çalışma sayısı çok azdır. Farklı veri toplama araçlarını kullanarak ve çok sayıda katılımcı ile gerçekleştirilecek olan bu çalışma, alanyazındaki eksikliği giderebilir. Yoğun yabancı dil eğitimi almanın yönetici işlevlere olan etkisinin ölçülmesi de Türkiye bağlamında ilk kez yapılacaktır.Başarının çoğunlukla test ve sayısal verilerle ölçüldüğü çoğu uygulamadan farklı olarak bu çalışmada öğrencilerde işler bellek kapasitesinin 8 aylık uygulamanın sonunda farklılık gösterip göstermediğini incelemesi açısından özgünlük arz etmekle beraber, araştırmanın sonuçlarının uygulamaya dönük önemi konusuna açıklık getirilmemiştir. 	4,00
Proje önerisinde lisans düzeyinde uzaktan eğitim ile verilen Atatürk İlkeleri ve İnkılâp Tarihi dersi öğretiminde kullanılmak üzere OpenSim 3B sanal ortamında ders kapsamındaki tarihi mekânlara ilişkin mekânların aslına uygun simülasyonlarının geliştirilmesi bu mekânların tarihi canlandırma tekniği ile ilgili dersin öğretiminde kullanılarak dersin etkililiğinin, öğrenci tutumlarının ve etkileşim unsurlarının çeşitli yönlerinin araştırılması planlanmaktadır. Proje kapsamındaki, 3B sanal ortamlar, tarihi canlandırma, ve etkileşim unsurları gibi önemli değişkenlere ilişkin teorik çerçeve ilgili literatür ile birlikte verilerek araştırmanın özgün yönü başarılı bir şekilde ön plana çıkartılmıştır. Proje öneri metninde yer alan tarihsel canlandırma kavramı uygulamada gerçek bir tarihi mekân gerektirdiği için otantik bir değeri bulunmaktadır. Fakat çalışmada bu uygulama sanal ortamda gerçekleştirileceği için bu otantik değeri yitirmektedir. Bu kavram yerine “dijital tarihsel canlandırma” kavramı kullanılabilir.	4,40
"Bu projede web destekli STEM öğretmen eğitim programının geliştirilmesi ve etkiliğinin değerlendirilmesi amaçlanmıştır. Öğretim programlarına fen, mühendislik ve girişimcilik uygulamaları eklenmiş olmasına rağmen, öğretmenlerin bunları derslerine nasıl entegre edecekleri konusunda yeterli bilgiye ve deneyime sahip olmadıkları belirtilmektedir. Bu proje kapsamında STEM odaklı etkinlikler geliştirilecek ve bu etkinliklerin etkili olup olmadığı değerlendirilecektir.Proje önerisinin özgün değeri gerekli detayları içerecek şekilde yazılmış ve bütüncül bir şema ile anlaşılır hale getirilmiştir. Bu proje önerisinde STEM eğitimine önem verilmesinin nedenini ve önemini Singapur, Güney Kore, Finlandiya, ABD, Kanada ve Almanya gibi eğitimde belirli standart sınavlara (PISA veya TIMMS) ve kalkınma raporlarına (OECD) göre üst sıralarda olan ülkelerin bu eğitimlere verdikleri önemle destekleyerek açıklanmıştır.  STEM eğitimlerinin eğitime verdiği en büyük desteğin yaşama yönelik becerilerin kazanılması ile ilişkili olduğu vurgulanmıştır. Ülkemizde STEM eğitimine verilen önem özellikle MEB’in öğretim programları ve öğretmen yetiştirme (hizmet içi eğitim) programlarındaki gereksinimleri üzerinden açıklanmış, STEM’e ilişkin değişkenlerin daha detaylı incelenmesi gerekliliği belirtilmiştir. Bu proje önerisinin bu çalışmaları kapsayıcı ve destekleyici nitelikte olduğunun vurgulanması özgün değerine katkı sağlaması bakımından önemlidir. Özellikle STEM eğitimi ile ilgili strateji, planlama ve uygulama aşamalarına dönük bütüncül bir yapı ihtiyacı olduğunu bildiren MEB raporlarına dayandırılması, bu proje önerisinin bu ihtiyacı karşılayacağı, STEM’e yönelik öğretmen yetiştirme çalışmalarını desteklemesi ve öğrenme çıktılarını zenginleştirileceğinin vurgulanması, çalışmanın özgün değeri açısından önemlidir. Proje önerisinde bahsi geçen açıklamaların tümü ülkemizde ihtiyacı duyulan eksikliklere işaret etmektedir. Bu ihtiyacın giderilmesi adına uzun soluklu, yönetilebilir, sürekli ve yaygın katılımın sağlanabilmesi açısından web destekli bir öğrenme platformunun kurulması ve verimli çalışmaların gerçekleştirilmesini desteklemek adına önemli bulunmuştur. Ancak referans alınan temel kaynaklardan olan 2017 Fen Bilimleri Dersi Taslak Öğretim Programı 2018 yılı Ocak ayında revize edilmiş, Fen ve Mühendislik Uygulamaları başlığı Fen Mühendislik ve Girişimcilik Uygulamaları olarak güncellenmiştir. Bu nedenle girişimciliğin de proje kapsamına dâhil edilmesi uygun olacaktır. Ayrıca 2018 programında Fen ve Mühendislik uygulamaları ayrı bir öğrenme alanı değildir. Fen, Mühendislik ve Girişimcilik Uygulamaları bölümündeki yönergelere göre öğrencilerden yıl içerisinde uygulamalar yapması beklenmektedir. Projenin özgün bir yönü de web destekli olmasıdır. Burada verilecek web destekli STEM eğitimlerinin geleneksel hizmet içi eğitimlerden farkının belirtildiği de görülmektedir. Ancak Web tabanlı eğitim olabilmesi için, web tabanlı eğitim modellerinin, web tabanlı eğitim içeriklerinin tasarım modellerinin oluşturulmasının, değerlendirme yaklaşımlarının, etkileşim tasarımlarının ve içerik ve ekran tasarımı gibi sunulacak olan eğitimin sonuçlarını temelden etkileyecek değişkenlerin ele alınmamıştır.STEM çalışmalarında öğrencilerin akademik olarak hazır olmama; ekstra çalışmaya isteksiz olma, düşük gelir grubunda olma, yeterli zaman bulamama gibi değişkenlerin etkisi altında; öğrencilerin katılım göstermede veya bu eğitimler sonucunda başarılı olmada zorlandıkları da belirtilmektedir. (Han, Capraro ve Capraro, 2014; Han, Yalvac, Capraro ve Capraro, 2015, Henderson, Beach ve Finkelstein, 2011). Bu çalışmada bunlara yer verilmemiştir. Dolayısıyla STEM çalışmalarına entegre edilebilecek pek çok değişkenin olduğu vurgusunun proje önerisinde verilmesi, web destekli ortamda öğretmenlere STEM eğitimi verirken daha geniş perspektiften bakılabildiğini göstermesi bakımından önemlidir. "	3,25
Proje önerisinde  4-6 yaş çocuk ve anne babalar için dijital öykü ve oyunları içeren öğrenme portalı geliştirme ve geliştirilen içeriklerin çocukların dil ile gelişen okuryazarlık becerileri ve ailelerin dijital okuryazarlığa yönelik farkındalıklarına olan etkilerini incelemek hedeflenmektedir.  Günümüz çocuklarının erken yaşlarda dijital teknolojiyle bağımlılık düzeyinde iç içe oldukları düşünüldüğünde, bu teknoloji kullanılarak çocuklarda dil ve okuryazarlık becerilerinin geliştirilmesi amacıyla bir öğrenme portalının tasarlanıp, geliştirilmesi ve belirtilen değişkenlere etkisinin araştırılması özgünlük taşımaktadır. Örneğin, öğrenme portalının geri bildirim verebilmesi, çocuğun gelişimini anlık olarak kaydedebilmesi ve sesli yanıt ve kaydedebilme özelliği bu özelliklerden bazılarıdır. Ancak, bu çalışmada oluşturulması düşünülen ve proje önerisinde belirtilen mevcut online portallardan içerik ve tasarım bağlamında  nasıl bir farklılık oluşturulacağı açıkça belirtilmemiştir. Ayrıca, velilerin portaldaki rolleri projede belirtilmesine rağmen bu rollerin portala nasıl yansıtılacağının belli olmaması özgün değeri düşürmektedir. 	3,00
"Proje önerisinde derslerde anadili yerine İngilizcenin kullanıldığı yükseköğretim kurumları ele alınmış ve bu kurumlarda İngilizce eğitim veren öğretim üyeleri ile onların verdiği dersleri alan öğrenciler konu edilmiştir. Literatür özetinde; “bazı öğretim üyelerinin sık sık Türkçe kullanması, İngilizceyi Türkçe konuşur gibi konuşmaları ve İngilizcelerinde dilsel çeşitliliğin az olması”, “yabancı dilde renk ve ruh katamadıkları için derslerinde mizah anlayışının eksik olduğu”, “derslerin Türkçe olması durumunda kendilerini daha iyi ifade edebilecekleri” gibi öğretim üyelerinin dili konuşma becerilerine dayalı aksaklıklar ifade edilmektedir. Benzer şekilde öğrenciler açısından da “İngilizce olarak alan bilgisini öğrenmenin zaman alıcı olması, sınav sorularını anlamadaki zorluklar”, “ders dili İngilizce olduğunda, öğrencilerin soru sorma şevklerinin azalması, bunun da sınıftaki etkileşimi dolayısıyla öğrenmeyi azaltması”, “İngilizce anlatılırken not alan öğrencilerin ders içeriğine değil de not almaya odaklanması” gibi zorluklar ifade edilmektedir. Bu ifadelerin tamamı öğretim üyelerinin ve öğrencilerin yabancı dili konuşma ve dinleme becerileri ile ilgili yetersizliklerini anlatmakta ve projenin özgün değeri olarak ifade edilen hususlarla çelişki oluşturmaktadır.Öte yandan yine literatür özetinde alan eğitiminin İngiliz dilinde verilmesine yönelik araştırmalara yer verilmiş, ağırlıklı olarak vakıf üniversitelerinde çalışan öğretim üyeleri ile yapılan araştırma bulgularına dayalı olarak öğretim üyelerinin dil becerilerinin yeterli olduğu, buna rağmen yabancı dilde alan eğitiminde yaşanan aksaklıkların öğretim üyelerinin pedagojik alan yeterliklerinin eksikliklerinden kaynaklandığı ifade edilmiştir. Bu haliyle proje önerisi İngiliz dilinde ders veren öğretim üyelerinin hepsinin bu dilde kendini ifade etme becerilerinin dersler açısından yeterli olduğu, aynı öğretim üyelerinin pedagojik alan yeterliklerinin olmadığı ve İngiliz dilinde verilen dersleri alan öğrencilerin de konuşma ve dinleme becerilerinin yine dersi anlamak için yeterli olduğu gibi üç temel sayıltıya dayandırılmış görünmektedir. Ne var ki proje önerisi bu sayıltıların doğruluğunu gösterecek bir içerik sunmamaktadır.Diğer yandan benzer şekilde anadildeki alan derslerini veren öğretim üyeleri için de pedagojik alan yeterlikleri ve bunun etkisi araştırılması gereken önemli bir konudur. Bu bağlamda, proje önerisinde neden sadece İngiliz dilinde ders veren öğretim üyelerinin pedagojik alan yeterliklerinin araştırıldığı anlaşılamamıştır. Bir başka ifade ile üniversitelerde ders veren öğretim üyelerine pedagojik alan yeterliklerinin kazandırılması ile ilgili bir projenin salt İngiliz dilinde eğitim verenler ile sınırlandırılması özgün bulunmamıştır."	2,00
"Proje önerisinde de belirtildiği gibi argümantasyon uygulamaları, özellikle fen eğitimi uluslararası ve ulusal alanyazında özellikle son on yılda sıklıkla çalışılan, farklı açılardan katkılarının incelendiği bir alan olmuştur. Projenin en önemli özgünlük iddiası sosyobilimsel konuların öğretiminde argümantasyon modeli uygulaması ile öğretmen adaylarının değer gelişimlerinin desteklenmesidir.  Bununla birlikte ilk üç araştırma sorusu tamamen alanyazının tekrarı niteliğinde yapılandırılmıştır, özgün olarak değerlendirilmeleri mümkün değildir. Proje önerisinde özgün değer birkaç farklı maddede verilmiştir. Bu çalışma ile, kazandırılması hedeflenen beceriler yeterlik başlığı altındaki beceriler olarak öngörülmüştür. Bu becerilerin büyük bir bölümü bu çalışma kapsamındaki beş haftalık uygulama ile öğrencilere kazandırılması mümkün olmayacak becerileri de içermektedir; örneğin eleştirel düşünme, yaratıcılık ve iletişim becerileri gibi. Ayrıca bu becerilere vurgu yapılması veya bazılarının kazandırılacak olmasının, fen bilgisi öğretmen adaylarına gelecek süreçte nasıl bir katkı sunacağı belirtilmemiştir. Fen öğretmen adaylarına kazandırılması hedeflenen bu becerilerin argümantasyon modeli ile nasıl kazandırılacağına dair kanıt niteliğindeki bilgi ve ifadeler eksiktir. Argümantasyon modelinin dünyada uygulandığı tarzda Türkiye’de uygulanacak olması ülkemizdeki model ve yöntemlerin gelişmesi bakımından önemli olduğu vurgulanmış; ancak bütünüyle projede, argümantasyonun var olan klasik bakış açısıyla ülkemizdeki eksikliklerinin ne olduğu belirtilmemiştir. Kuramsal çerçevedeki bu eksikliğe ek olarak, uluslararası alan yazındaki uygulamalardan farkı, yeni ve özgün nasıl bir yaklaşım kazandıracağına dair yeterli ifade veya delil sunulmamıştır. Uluslararası alan yazında karşılığı olan bu projedeki çalışmaların, var olan bilimsel bilgiye nasıl bir katkı sunacağı açıkça belirtilmemiştir.  Projenin özgün değeri olarak bildirilen argümanların büyük bölümü ilgili alan yazına katkı yapacağı şeklinde vurgulanmış, ancak var olan bilimsel bilgiden nasıl yararlanılacağı sunulmamıştır. Bunların bu çalışmada ele alındığı şekli ile bilimsel bilgi, teori veya yöntem olarak nasıl ve hangi yollarla katkı sunacağı belirtilmemiştir."	1,25
"Proje önerisinde; yüksek sesle düşünme (think-aloud) ve nedensel etkileşim diyagramı metotları kullanılarak uzman ve uzman olmayanların zihinsel modellerinin değerlendirilmesi amaçlanmıştır. Proje önerisinde özgünlük olarak yüksek sesle düşünme ve nedensel etkileşim diyagramı yöntemlerinin zihinsel modellerin değerlendirilmesinde (ZMD) ilk kez birlikte kullanılacağı belirtilmiştir. Bu yönüyle araştırmanın özgün değer taşıdığı düşünülmektedir. Ancak, ZMD uygulamaları alan itibariyle uzun yıllardır çeşitli araştırmalarda kullanılmıştır. Beyin görüntüleme teknolojilerinin gelişmesi ve bireysel kullanıma uygun hale gelmesi ile birlikte bazı zihinsel süreçlerin eşzamanlı olarak değişiminin gözlenmesi günümüzde daha kolay hale gelmiştir. Dolayısıyla bu teknolojilerle kıyaslandığında önerilen ZMD uygulamalarının alana katkısı net olarak anlaşılamamaktadır. Ayrıca bu çalışma metodolojisinin sürdürülebilirliği ve özgün değer bölümünde belirtilen öğretmen yetiştirme paradigmalarını etkileyecek düzeyde bulguların elde edilmesi gerçekçi görünmemektedir. Başvuru formunda ifade edildiği gibi bu uygulamanın öğretmenler ve öğretimi tasarlayanlarla yapılacak çalışmalara nasıl ışık tutacağı somut olarak anlaşılamamaktadır."	2,67
Proje önerisinde ilkokul ve ortaokul öğretim programlarında yer alan sürdürülebilirlikle ilişkili öğrenme çıktılarının analizi, bu çıktıları etkileyen faktörlerin belirlenmesi ve öğrenme çıktılarının iyileştirilmesi amacıyla müdahale stratejilerinin geliştirilmesi amaçlanmıştır. Projenin konusu ülkemiz açısından özgündür. Özellikle ilk ve ortaokullardaki sürdürülebilirlikle ilgili kazanımların analizi, sürdürülebilirlikle ilgili kazanımların edinim düzeyleri ve bunları etkileyen faktörlerin belirlenmesi amacıyla geliştirilecek ölçme araçları açısından önemli katkılar yapacak niteliktedir. Fakat, proje önerisinde sürdürülebilirlik, sürdürülebilir kalkınma, çevre ve çevre eğitimi kavramlarının kavramsal çerçevesi açıkça alanyazınla ilişkilendirilmeden birbirinin yerine kullanılmış olması proje önerisinin özgünlüğünü zayıflatmaktadır. Ayrıca, sürdürülebilirlikle ilişkili yapılmış araştırmalara yönelik eleştirel bir gözle derleme sunulmamıştır. Benzer eleştiri bir önceki panel raporunda da dile getirilmiş olmasına rağmen aynı eksikliğin hala devam ettiği değerlendirilmiştir.	3,80
"Önerilen proje ile yabancı dil olarak Türkçe öğretiminde bir mobil yazılım geliştirilmesi hedeflenmektedir. Mobil özellikli bir yazılım ile sözcük öğretiminin amaçlanması belli bir düzeyde özgün taşımaktadır. Bununla birlikte;Çalışmanın hazırlanmasının gerekçelerinden biri, konu ile ilgili daha önceki 24 mobil uygulamadan çoğunun ticari kaygı ile hazırlanmış olması sadece ikisinin bilimsel temele dayanması olarak ifade edilmiştir. Ancak söz konusu 24 mobil uygulamanın hangi ölçütlere göre değerlendirildiği, nasıl bir süreç izlendiği açıklanmadığından “bilimsel temele dayalı olup olmama” sonucuna nasıl varıldığı bilinmemektedir. Ayrıca ticari olarak kullanılan yazılımların niteliği ve etkinliği konusunda da bir bilgi bulunmamaktadır. Çalışmanın sonunda bir mobil uygulama geliştirilmesi ve bu uygulama ile yabancıların Türkçe öğrenmesine katkı sağlanması amaçlanmakla birlikte proje önerisinin bütününde bir mobil uygulama veya ürün geliştirme süreçlerinin ve aşamalarının izlenmediği görülmektedir. Hazırlanması öngörülen uygulama test edilip veriler toplanıp uygulamanın etkinliğine ilişkin bir değerlendirme yapmakla sonuçlanacak olması uygulama sürecine dayalı olarak üründe bir iyileştirme veya geliştirme planlanmamış olması proje sonundaki nihai ürünün niteliği ve etkinliği konusunda ciddi bir risk oluşturmaktadır. Daha açık bir ifadeyle proje önerisinde öngörülen nihai ürünün işlevsel veya etkili olup olmayacağı bilinmediği gibi bunu sağlamaya yönelik bir plan da sunulmamıştır. Bu husus önerinin özgün değerini önemli ölçüde sınırlandırmaktadır. "	2,60
Projenin özgün değerinde önemli, ciddi eksiklik ve zayıflıklar bulunmaktadır. Proje önerisinin Milli Eğitim Bakanlığının Okul Öncesi Eğitim Programı ve ilgili dokümanlarında yer alan kazanım ve etkinliklerden farkı yeterince açıklanmamıştır. Ayrıca, Çocuk Eğitiminde Özel Eğitimde Müzik Etkinlikleri (Ankara, 2014) kitapçığında Özel Eğitimde Ritim Etkinlikleri, Uygulama Faaliyetleri, Orff Eğitiminin Planlanması ve Değerlendirilmesi örneklerle açıklanmaktadır. Projede uygulanması planlanan etkinliklerin MEB’in mevcut programı ve ilgili dokümanlarında açıklanan etkinlik ve kazanımlardan belirgin bir şekilde farklılığının açıklanmadığı ve dolayısıyla özgün değerinin düşük olduğu değerlendirilmiştir. Amplifikasyon/koklear implant ile ritim çalışmalarından fayda görebilecek düzeyde işitmesi olan işitme kayıplı çocuklarda görülebilecek konuşma bozukluklarının ritim eksikliğinden kaynaklandığına yönelik, özellikle son 20 yılda yapılan yenidoğan işitme tarama programı ile koklear implant uygulamalarını dikkate alan güncel literatür destekli bir problem tanımlanmamıştır. Proje önerisinde farklı bölümlerde/kısımlarda projenin amacı birbirinden farklı şekillerde ifade edilmiştir. Önce işitme engelli çocukların eğitime ilk adımı attıkları okul öncesi eğitimlerinde deneyimleyebilecekleri görsel ve müziksel ritim uygulamalarının konuşma becerilerine nasıl yansıdığını ortaya koymak amaç olarak ifade edilmiş, ancak daha sonra işitme engelli çocukların eğitime ilk adımı attıkları okul öncesi eğitimlerinde deneyimleyebilecekleri görsel ve müziksel ritim uygulamalarının konuşma becerilerini arttırmaya yönelik öğretim materyali hazırlamak amaç olarak belirtilmiştir. Bu amaçların her ikisinin de geçerli olduğunu varsayacak olsak dahi, bu amaçların gerçekleştirilmesi için uygun bir kavramsal çerçeve, araştırma modeli, yöntemi ve iş planı oluşturulmadığı görülmektedir. Proje önerisinde görsel ve müziksel ritim uygulamalarının konuşma becerilerine nasıl yansıyacağını veya konuşma becerilerinin gelişimini nasıl etkileyeceğini test edecek kavramsal bir model sunulamamış ve bir araştırma deseni ortaya konulamamıştır. Alanyazın taraması daha çok görsel ve müziksel ritim uygulamalarının faydalarına ve önemine odaklanmış ancak işitme engelli çocukların konuşma becerilerinin geliştirilmesinde nasıl bir etkisi olduğu konusunda alanyazından bilgi sunulmamıştır. Buna ek olarak araştırmada yer alacak çalışma grubunun engellilik bakımından özellikleri ile çalışma süresince konuşma gelişimini etkileyebilecek diğer faktörlerin neler olduğu veya doğal gelişimin etkisinin deney grubu ve kontrol grubu arasında nasıl kontrol edileceği gibi temel hususların açıklanmadığı görülmektedir. Deney ve kontrol gruplarının proje önerisinde bir yerde belirtilmiş olmasına karşın grupların oluşturulmasında araştırmanın sonuçlarının geçerliği bakımından dikkate alınacak noktalar ile veri toplamada bu gruplarda hangi süre ve sıra içinde hangi işlemlerin yapılacağı açıklanmamıştır. Burada belirtilen eksiklikler proje önerisinin özgün değerini önemli ölçüde düşürmektedir.   Proje önerisinde farklı bir noktada amaç olarak ifade  edilen işitme engelli çocukların eğitime ilk adımı attıkları okul öncesi eğitimlerinde deneyimleyebilecekleri görsel ve müziksel ritim uygulamalarının konuşma becerilerini arttırmaya yönelik öğretim materyali hazırlamak konusunda da uygun bir kavramsal çerçeve ve iş planı sunulmamıştır. Proje önerisinde materyal hazırlamada izlenecek bir ar-ge süreci tanımlanmamıştır. Bu durum iş paketlerinde açıkça görülmektedir. İkinci iş paketinde etkinliklerin belirlenen bağlam ve zamanlama açısından revizyonu yapılacağı belirtilmektedir. Ancak bu iş paketinden önce etkinliklerin tasarlanması ve hazırlanmasıyla ilgili bir aşama bulunmamaktadır. Proje önerisinde 7. İş paketi Eğitim Materyali Hazırlanması (Kitap, CD)- Öğretmenleri Bilgilendirme Toplantısı yer almaktadır. Proje önerisinin ifade ettiği amacın gerçekleşebilmesi için eğitim materyallerinin hazırlama-test etme-geliştirme evrelerinde iş ve işlem basamaklarının net bir şekilde tanımlanmış olması gerekir. Ayrıca disiplinlerarası olarak önerilmesini özgün bir değer olarak sunan proje işitme engelli çocuklarla çalışan işitme engelliler için yetiştirilmiş özel eğitim öğretmeni ve işitme engelli çocuklarla çalışma tecrübesi olan okul öncesi öğretmeni, kulak burun boğaz uzmanı, odyoloji ve konuşma bozukluğu uzmanlığını kapsayan disiplinler öneride yer almamaktadır. Bu haliyle proje önerisinin öngördüğü özgün değerlerin gerçekleşme potansiyeli oldukça düşüktür. 	1,50
"Bu proje önerisinin amacı, yurt dışında yaşayan iki dilli Türk çocukları için uzaktan eğitim yoluyla etkileşimli Türkçe öğretim yazılımı tasarlamak, bu yazılımı uygulamak ve değerlendirmektir. Benzeri bir yazılım olmadığı için bu öneri alanyazında bir boşluğu doldurma iddiasındadır. Proje önerisi yurt dışında yaşayan Türk çocuklarına geliştirilecek bir yazılım aracılığıyla uzaktan eğitim yoluyla Türk dili ve kültürünü öğretmeyi hedeflemiş ancak problemi yeterince ortaya koyamamıştır. Konu ile direkt alakalı pek çok çalışma (Örneğin, Akıncı, 2001, 2003, 2006, 2007; Belet, 2009; Demir, 2010; Gürbüz, 2017; Güzel, 2014; Oksal & Güner, 2017; Şen, 2011, 2016) gözardı edilmiş, çalışmanın rasyonel ve kuramsal ve kavramsal çerçevesi oturtulamamıştır. Varsayılan problemin çözümüne yönelik özgün ve yenilikçi çözüm önerileri sunulmamış, başvuru metninde özgün değer ile ilgili bölümde amaç ve kapsamdan ve yöntemden bahsedilmiş; dolayısıyla, proje önerisinin konu ile alakalalı olarak alana yapacağı katkılar belirtilmemiştir. Proje önerisinin “uzaktan eğitim yoluyla çocuklara yönelik” olarak planlanmış bir içeriğinin olması özgün olarak değerlendirilmesi için yeterli görülmemektedir.Fransa'da okula başlama çağındaki 6-8 yaş aralığındaki çocuklar için geliştirilmesi düşünülen bu yazılımın neden bu yaş dilimini hedeflediği belirsizdir. Bu yüzden bu yaş dilimiyle ilgili somut bir özgün değere ulaşmak zorlaşmaktadır. Proje önerisinde ikidillilik, yazılım geliştirme, yapılandırmacılık (bazı yerlerde yapısalcılık denmiş) gibi önemli kavramların boşlukta kaldığı görülmektedir. Bu öneri düşünce olarak önemli bir eksikliğe işaret etse de, kuramsal açıdan zayıf temellere sahiptir. Bu yüzden bu çalışmanın başarılı olması zordur ve özgün değeri düşüktür.Güncel bilgi teknolojilerini kullanmayı amaçlaması çözüme yönelik yenilikçi bir yaklaşım benimsediğini de göstermekte ve bu anlamda da ayrıca önem taşımaktadır. Ancak, öneride belirtildiği gibi, yazılım oluşturulurken didaktik durumlar ve enstrümantal oluşum teorilerinin nasıl ve ne şekilde yansıtılacağı net olarak belirtilmemiştir. Özgün değer başlığı altında bahsi geçen ""Didaktik Durumlar Teorisi ve Enstrümantal Oluşum Teorilerinin Türkiye’deki dil öğretimi çalışmalarında yeteri kadar ele alınmadığı görülmektedir"" ifadesine ilişkin olarak gerekli referans çalışmalar sunulmamıştır.Bu sebeplerle proje önerisinin özgün değeri yetersiz bulunmuştur."	1,60
"Uluslararası alanyazında ""literature circles"" Türkiye’de ise ""okuma çemberi"" veya ""edebiyat halkaları"" diye adlandırılan yöntemin okuma alışkanlığını kazandırmanın yanı sıra bireyin sosyal ve akademik gelişimi için de katkı sağladığına ilişkin gerek yurt içinde gerek yurt dışında pek çok akademik çalışma yapılmış ve yayımlanmıştır. Proje önerisi mevcut çalışmalara ilave olarak yöntem bakımından, kuramsal açıdan veya uygulama yönüyle kayda değer bir yenilik içermemektedir. Bu nedenle proje önerisinin özgün değerinin oldukça yetersiz olduğu değerlendirilmektedir. Ülkemizde temel eğitim sürecinden itibaren öğrencilere okuma alışkanlığının kazandırılması ile ilgili önemli sorunlar yaşandığı aşikârdır. Ancak araştırma önerisinin bu önemli sorunun çözümü konusunda yenilikçi/yaratıcı öneriler sunmadığı görülmektedir. Ayrıca proje önerisinde yöntem konusunda bazı sorunlar olduğu tespit edilmiştir.  ""Çalışma gruplarını belirlemek için tabakalı amaçsal örnekleme yöntemi kullanılmıştır. Bu örnekleme yönteminde farklı akademik düzey ve sosyo-ekonomik çevreden okulların olmasına ve bunlar arasındaki ilişkilerin de belirlenmesine dikkat edilmiştir"" ifadeleri yer almaktadır. Örnekleme yöntemi belirtilirken önce evrenin tanımlanması gerekmektedir. Bu proje önerisinde evren belirtilmemiştir. Tabakalı amaçsal örneklemede ise ilgilenilen alt grubun oluşturulması ve bu alt grupların karşılaştırılması gerekmektedir. Açık bir şekilde hangi akademik düzeyde ve sosyo-ekonomik çevreden tabakaların oluşturulduğu ve hangi okulun hangi tabakada olduğu belirtilmemiştir.Proje önerisinde ""Proje bitiminde elde edilen bütün verilerin analizinde ikili karşılaştırmalar için t testi, çoklu karşılaştırmalar için varyans analizi ANOVA ve görüşme formlarının değerlendirilmesinde içerik analizi teknikleri kullanılacaktır. Böylece bütün veriler bir arada değerlendirilerek konunun ilgililerine okuma modeli ile ilgili ayrıntılı bir rapor sunulacaktır."" denilmektedir. Hangi ikili ve çoklu karşılaştırmalar için bu analiz testlerinin kullanılacağı açıklanmamıştır. Örneğin, bu proje önerisinde deneysel ve kontrol gruplarının oluşturulup oluşturulmayacağı belirtilmemiştir. Eğer kontrol grup oluşturulmayacaksa tek gruplu öntest-sontest desenlerin iç geçerliliği tehdit eden etmenlerin kontrol edilemediği ve seçkisizliğin söz konusu olmadığı zayıf desenler grubuna girdiği değerlendirilmektedir.  Proje önerisinde kullanılacak olan test ve anketlerin geçerlik ve güvenirlik çalışmasının yapılıp yapılmadığı belirtilmemiştir. "	1,20
"Projenin özgün değerinin açıklandığı bölümde; (a) lisansüstü öğrencilerinin bilgi, tutum ve davranışlarıyla ilgili verinin belirli bir ilişkisel model içerisinde test edilmesi,(b) lisansüstü öğrencilere yönelik olarak araştırma ve yayın etiği konusunda bir ölçek geliştirilmesi, (c) eğitim portalının eğitim teknolojisi ürünü olarak oluşturulması özgün değer olarak ifade edilmiştir. Bu üç değer içerisinde (c) ile açıklanan çıktının özellikle güçlü bir özgün değer ortaya koyduğu değerlendirilmektedir. (a) ve (b) ile ilgili ise kavramsal/yöntembilimsel bir özgün değer sunma potansiyelinin görece daha az güçlü olduğu değerlendirilmektedir.   "	4,00
"Proje önerisi, Türk Dili ve Edebiyatı öğretiminde etkileşimli çoklu ortam materyallerinin ve bu materyallerin yer alacağı bir eğitim yazılımın geliştirilmesi ve etkililiğinin incelenmesini amaçlamaktadır. Projenin EBA (Eğitim Bilişim Ağı) içerik paylaşım portalında yeterli ve materyal tasarımına ve çoklu ortam tasarımının bilimsel ilke ve ögelerine uygun içerikler bulunmaması gereksiniminden ötürü gerçekleştirildiği belirtilmiştir. Ancak projede, EBA portalında Türk Dili ve Edebiyatı öğretimine yönelik içeriklerin neler olduğunu raporlayan herhangi bir açıklama ya da bu iddiayı doğrulayan gerekçeler bulunmamaktadır. Ancak proje mevcut haliyle bilim/teknolojideki bir problemi ortaya koymamakta ve alana özgün bir öneri sunmamaktadır. Yürütücünün daha önce tamamladığı ""Milli Edebiyat Dönemi Türk Edebiyatının İnteraktif Çoklu Ortam Materyalleriyle Öğretiminin Etkileri"" adlı projeden farkları da yeterince açık bir şekilde tanımlanmamıştır. Yeni projenin sadece odaklandığı ders açısından farklılaştığı ve çoklu ortam materyallerini bütünleştiren bir yazılım içerecek olması diğer projeden farklılıkları olarak görülmektedir. Bununla birlikte bu iki fark projeyi özgün kılmak için yeterli değildir. Ayrıca sınıfça etkinlik yapılan akıllı tahta ile öğrencilerin birebir etkileşim kuracakları bilgisayar ve tabletler için aynı yazılımın önerilmesinin de uygulama açısından sorunlara neden olabileceği düşünülmektedir.Literatürde bir öğretim kademesinin bir sınıfında, ihtiyaç analizlerinin yapılması sonucunda bir materyalin bütüncül bir şekilde geliştirilip değerlendirilmesine ilişkin çalışmaya rastlanmadığı ifade edilmekte, sadece farklı medya unsurlarının ayrı ayrı kullanımlarından ve bu medyaları bütünleştiren yazılım olmamasının altı çizilmektedir. Oysa ki kendi verdikleri çalışmalarda (Akbaba, 2009) dâhil olmak üzere farklı medya türlerinin bütünleştirildiği yazılımların kullanıldığı çeşitli çalışmalar bulunmaktadır. Proje metninde ortaöğretim kurumlarında teknoloji destekli eğitime yönelik fiziki imkanların (akıllı tahta, tablet ve bilgisayar vb.) bulunmasına rağmen, bu fiziki imkanları harekete geçirebilecek ve etkin bir şekilde kullanılmasını sağlayacak içeriklerin bulunmayışı eğitim faaliyetlerinin hedeflerine tam anlamıyla ulaşılmasını engellediği yönünde sorun tespiti yapılmaktadır. Önerilen proje metninde bu sorunun çözümüne yönelik olarak ifadeler bulunmakta fakat tam olarak nasıl bir çözüm üretildiği açıklanmamaktadır. Önerilen proje alanda yer alan eksiklikleri ve sorunları ortaya koymakta aynı oranda bu eksiklikleri nasıl gidereceği ve sorunlara nasıl bir çözüm üreteceğini tam olarak ortaya koyamamaktadır. Şöyle ki; önerilen proje kapsamında akıllı tahtalarda kullanılan içeriklerin ders kitaplarının yalnızca PDF uzantılı formatının olduğu, ve FATİH Projesi’nin bir uzantısı olan EBA içerik paylaşım portalında materyal tasarımına ve çoklu ortam tasarımının bilimsel ilke ve ögelerine uygun olmadığı, bilimsel ve amaca hizmet eden içeriklerin yer almadığı belirtilmekte ama önerilen proje kapsamında nasıl bir içerik geliştirileceğine yer verilmemektedir. Bu durum araştırmanın özgün değerini olumsuz yönde etkilemektedir.Proje öneri metninde sistemli ve bir bütün olarak etkileşimli bir materyalin Türk dili ve edebiyatı dersinin tamamında ve her aşamasında kullanılabilecek şeklide tasarlanması ve etkililiğinin incelenmesi ve deneysel olarak ortaya konulmasının hedeflendiği belirtilmektedir. ""Dersin tamamı ve her aşaması"" ile ne kastedildiği anlaşılamamaktadır.Önerilen projede 9. sınıfları kapsayan teknoloji destekli etkileşimli bir eğitim materyalinin tasarlanması ve bu tasarımın akıllı tahtalarda, bilgisayarlarda ve tabletlerde kullanılabilecek bir program (yazılım) haline getirilmesi planlandığı yer almakta fakat bu eğitim materyalinin hangi ünitelerde ne tür uygulamalarla gerçekleştirileceği ifade edilmemektedir. Bu tür uygulamaların maliyetinin yüksek olması göz önünde bulundurulduğunda özgün değere katkısı zayıf görünmektedir."	2,00
Proje önerisi, ahşap malzemenin ağırlıklı kullanıldığı cami yapılarının mimari ve akustik niteliklerinin belgelenmesi ile ilgili çalışmaları kapsamaktadır. Proje önerisinde, ahşap ayaklı ve ahşap tavanlı/çatılı camilerin özgün akustik niteliklerini yerinde ölçerek belirlemek, bu nitelikleri korumak amacıyla veri üretmek ve akustik niteliklerini belgelemek hedeflenmektedir. Bugüne kadar, ahşap camilerin akustik özelliklerinin çalışılmamış olması bakımından proje önerisinin konusu değerli ve özgün bulunmuştur. Proje, tarihi yapıların akustik özelliklerinin korunması ve yapılacak koruma müdahalelerine önemli veriler sunabilecektir.	4,60
"Proje önerisinin amacı; uzman kullanıcı ve tasarım öğrencilerinin uyarlanabilir uzmanlık özelliklerini belirleyerek buna uygun müfredat çalışması yapmaktır. Bu amaç doğrultusunda, uzman kullanıcı ve tasarım öğrencilerinin bağlamsal CAD modelleme alıştırmalarındaki karakteristik özelliklerini keşfetmek ve bunları tasarım eğitimine katkıda bulunacak şekilde değerlendirme yollarının araştırılması planlanmaktadır.Araştırma amaçlarının karmaşık ve ilişkisiz olmasından dolayı alanyazındaki hangi eksikliğin nasıl giderileceği ve hangi soruna nasıl bir çözüm geliştirileceği net olarak ortaya konulmamıştır. Uyarlanabilir uzmanlık, bağlamsal öğrenme ve modelleme kavramları güncel olmasına rağmen proje önerisi incelendiğinde bu kavramlara ilişkin alanyazın taramasının yeterli ve güncel olmadığı görülmektedir.Proje önerisi incelendiğinde kuramsal açıdan ciddi yetersizliklerin olduğu görülmektedir. Her ne kadar araştırmanın kuramsal çerçevesinde Bağlamsal Öğrenme’ye vurgu yapılsa da buna uygun ortamın nasıl kurgulanacağı proje önerisine yeterince yansıtılamamıştır.Proje önerisinde, “Mevcut araştırmaların kısıtlı deneysel çalışmalara dayanması ve kısıtlı genelleme olanaklarının olması” eleştirisi de önerilen çalışmayı özgün kılmamaktadır. Çünkü alanyazında yapılan çalışmaların içeriği proje önerisine yeterince yansıtılmadığından önerilen projenin eleştirilen bu konudan farklı olarak alanyazına nasıl bir özgün değer katacağı belirsizdir.Proje önerisinin diğer bir özgün değeri olarak vurgulanan “tasarım alanında CAD müfredatına katkıda bulunarak eğitilecek tasarım öğrencilerinin ileride karşılaşabilecekleri zorluklara henüz eğitim hayatlarında farkındalık ve destek sağlama” ifadesi uygulamanın gerçekleştirildiği grup üzerinde etkili olabilecek bir sonuçtur. Ancak yöntemsel ve planlama eksikliklerinden dolayı belirtilen özgün değer ortaya konulamamıştır. Ayrıca, öneri kapsamında tasarım eğitiminde tamamen yenilikçi bir müfredat önerisinde bulunulacağı belirtilmekte ancak bunun nasıl gerçekleştirileceğine ilişkin program geliştirme ilkelerine dayalı bir yaklaşıma yer verilmemektedir. Proje önerisinde uygulanacak araştırma yöntemi net bir şekilde tanımlanmamıştır. Bu çerçevede “Birçok araştırma yöntemi bir arada kullanılacaktır” şeklinde ifade edilen yöntem bölümünde araştırma süreci, veri toplama araçları ve bu araçların nasıl kullanılacağı açıklanmamıştır. Bu durum araştırma sürecinin takibini oldukça zorlaştırmaktadır. Kuramsal bir temel olarak araştırma yöntemi belirtilmediği için süreçte nelerin yapılması gerektiği, buna uygun veri toplama araçları ve değerlendirme yöntemleri açık değildir. Yukarıda açıklanan hususlardan dolayı proje önerisinin özgün değeri zayıf bulunmuştur."	1,40
Proje önerisi iklim değişikliğine bağlı olarak İzmir Körfezinde görülebilecek deniz seviyesi yükselmesi riskine karşın İzmir kenti için kentsel tasarım ve mimarlık ölçeklerinde adaptasyon stratejilerinin ve alternatif tasarım yaklaşımlarının araştırılmasını amaçlamaktadır. İzmir İç Körfezinin 8 km'lik Karşıyaka (Mavişehir-Alaybey) Kıyı Bandında gerçekleştirilecek çalışma 2100 yılına uzanan bir projeksiyon çalışmasıdır. Proje önerisinde mevcut kentsel kamusal mekânlar ve kullanımları için çok boyutlu önlem ve adaptasyon stratejilerinin oluşturulması, bu stratejilerin kentin yasal ve yönetsel yapılanmasındaki yerinin araştırılması ve kentsel ve mimari ölçekte alternatif tasarım yaklaşımlarının ortaya koyulması amaçlanmaktadır.Türkiye literatüründe iklim değişikliğinin günümüzdeki etkilerinin azaltılmasına odaklı daha fazla çalışma bulunurken, kentlerin uzun vadeli ve ani değişen durumlara adaptasyonu üzerine yapılmış çalışmalar daha azdır. İzmir-Karşıyaka kıyı bandına yönelik sel taşkınlarının ötesinde iklimsel bir açılımda bulunan çalışmalar yoktur. Türkiye’deki kentler için literatürde boşluklar bulunmaktadır ve bu proje adaptasyon başlığı kapsamında ele alınarak boşluğun doldurulmasında rol oynayacaktır.Proje önerisinin, iklim değişikliği etkilerinin görülmeye başlandığı kentlerimizde, kıyı alanlarının değişen iklimsel koşullarına adaptasyonu kapsamında,  İzmir kenti için çok boyutlu bütüncül bir bakış açısı geliştirme ve bu riske ilişkin stratejik önlemler ile sürdürülebilir tasarım yaklaşımlarını belirleme hedefi bu projenin özgün değerini oluşturmaktadır. Projenin nitel ve nicel araştırma evrenlerinin bütünleşmesiyle elde edilecek veri, analiz, değerlendirme ve sonuçlarının Türkiye'nin diğer kıyı kentleri için yapılacak çalışmalara öncü ve örnek olabileceği düşünülmektedir. Ayrıca proje önerisinin belirlediği kapsamda literatürde yer alan kuramsal ve uygulamalı çalışma sayısının sınırlı olması, çalışmanın alandaki boşluğu doldurabileceğini göstermektedir. Türkiye için özgün ve yol gösterici bulgular üreteceği, kamuoyu, akademi ve politika üreticileri için yenilikçi öneriler ve farkındalık yaratacağı da düşünülmektedir.Ancak proje öneri metninde yer alan, “kentsel ve mimari ölçekleri kapsayan adaptasyon stratejileri ve tasarım yaklaşımları geliştirecek olması” ifadesinin içeriği net olarak anlaşılmamaktadır. Deniz suyunun yükselmesi sonucu su altında kalacak kamu ve özel sektör yatırım ve mekânsal kullanımlarının dönüşümü ve kullanımları konusunda ne tür ve hangi kapsamda ne tür sonuçlar elde edileceği yeterince net değildir. Ayrıca, İzmir kenti için çok boyutlu, bütüncül bir bakış açısının geliştirilmesinden bahsedilmekte fakat ekonomik, toplumsal ve kültürel boyutların kapsamı net bir şekilde ortaya konulmamıştır.	4,00
"Proje önerisi ile; Muğla Kentsel Sit Alanı örneğinde kültürel koruma kararlarının, sit alanı ilan edilen kentsel dokular ve bu alanlardaki sosyo-mekansal yapı üzerindeki etkilerini ve bu etkilerin mekânı ve yaşamı yeniden şekillendirmesini analiz ederek  kültürel miras alanındaki çalışmalar için yeni bir kuramsal zemin ve analiz metodu geliştirmek ve ilgili mevzuata dair bir eleştiri ve öneri paketi ortaya koymak amaçlanmaktadır. Projenin etkileri, tarihi sit alanlarının kendisine özgü çevre ve sosyal yaşam ile birlikte korunması yaklaşımının, yürürlükteki koruma mevzuatına entegre edilmesinde yararlı olması ve koruma stratejilerine/planlarına dahil edilerek hazırlanmasında nitelikli veriler üretecek analitik yöntem geliştirmeyi hedeflemesi bakımından değerli görülmüştür. Koruma alanlarının, bu alanlardaki mülkler ve bu mülklerin sakinleri ve sahipleri açısından kültürel miras gibi bir kimlik tanımladığına, fakat bu konuda, özellikle de somut olmayan kültürel mirasın tanımlanması, tespiti ve korunması konusunda, hukuki ve bilimsel bir boşluğun varlığına ve bu projede, kültürel miras olgusunu/kimliğini daha somut bir zemine çekmek adına Alan Teorisi ile çalışılacağı ifade edilmektedir. Bu gerekçe, belirtilen amaç ve hedeflere ulaşmada geçerli görülmektedir. Ancak,  Alan Teorisinin bu araştırma için uygunluğu, Konu, Kapsam ve Literatür Özeti bölümünde bu konuya yeterli yer verilmediğinden anlaşılamamıştır. Proje önerisinde Bourdieu'nun alan teorisine dayalı yeni bir metodoloji ortaya konacağı iddia edilmekle birlikte hem Bourdieu'nun teorisi yeterince açıklanmamakta hem de koruma alanlarının sosyal yapısı ve değişiminde bu teoriden nasıl yararlanılacağı ortaya konulmamaktadır. Bu durum, koruma alanında yerleşik hale gelmiş mekansal araştırma ve uygulanan alışılagelmiş anket çalışması ile özgünlük açısından güçlü bir iddia ortaya koyamamaktadır. Literatüre bakıldığında koruma alanlarında sosyal ve mekansal değişim konusunda yapılmış pek çok çalışma vardır. Bourdieu'nun yaklaşımı ile yapılacak değerlendirmenin projeye ne tür bir özgünlük kazandıracağı açıklanmamıştır."	3,80
Önerilen proje, iklim değişikliğinin kış turizmine olası etkilerini tartışarak, günümüzün en temel problemlerinden birisi olan ve pek çok sektörel ve ilişkili mekânsal gelişim stratejisi için önem taşıyan iklim değişikliğini farklı boyutlarıyla ele alması bakımından özellikle Türkiye için önemlidir. Katılımcı yaklaşımı, sektörün konunun önemini anlaması ve sektörel gelişime kendi dinamikleri ile yön vermesi bakımından önemli olacaktır.  Ayrıca turizm sektörünü kalkınma için bir araç olarak değerlendirecek olması olumlu olarak değerlendirilebilir, ancak, iklim değişikliğinin kış turizmi üzerindeki olası etkilerinin ve geliştirilmesi gerekli politikaların, kalkınma hedefleri çerçevesinde olumlu ve olumsuz etkileri ve olası sonuçlar ile detaylı olarak değerlendirilmesi durumunda araştırmanın bulguları daha özgün olabilecektir. Ayrıca yazında Erzurum’un iklim değişikliği karşısında kırılganlıklarının ve bu kırılganlıklar karşısında kentin dirençliliğinin arttırılmasını konu alan çalışmalara da rastlanmamıştır. Proje süreci ile Erzurum’daki kış turizmi aktörleri arasında farkındalık, güçlenme ve sosyal sermayenin gelişmesine, kentin sürdürülebilir sosyo-ekonomik gelişimine ve kentte turizm sektörünün sürdürülebilirliğine katkıda bulunulması planlanmaktadır. Kış turizmi odaklı kapsamlı bir araştırma bulunmamakla birlikte kış turizmine odaklanan çalışmalar geleceğe yönelik değişen şartlara uyumlanan, sorunun sahibi aktörler ile birlikte stratejiler üretmek ve konuyu çok disiplinli bir yaklaşımla ele almak noktasında da yetersiz kalmıştır. Buradan hareketle bu çok disiplinli proje ile literatürdeki boşluğun katılımlı yöntemsel bir yaklaşımla doldurulması ve proje sürecinde bilimsel bilgi ile ilgili aktörlerin katılımıyla ortaya çıkarılacak yerelin örtülü bilgisinin Erzurum örneğinde iklim değişikliği karşısında kış turizminin kırılganlıkları ile uyumlanma stratejilerinin, 2100 yılına kadar geliştirilecek iklim öngörülerine bağlı olarak, geliştirilmesinde bir araya getirilmesi özgün değerini oluşturmaktadır. Hem iklim değişikliğinin kış turizmine etkisine odaklanan literatüre, hem de Erzurum bağlamında turizmin sürdürülebilirliğine katkı yapılması önemlidir.	4,20
Proje önerisinde Antalya kentinde değişken ekonomik koşullarda, özellikle krizlerden sektörlerin gelişme performanslarının,  tepki verme, uyum ve esneyebilme kapasitelerinin nasıl etkilendiğinin belirlenmesi hedeflenmektedir. 2016 yılında ülkede yaşanan politik krizlerden kentin, tek bir varlık odaklı (kum-deniz-güneş turizmi) kitle turizmi kenti olarak, nasıl etkilendiği, nasıl direnç gösterdiği, farklı sektörler bağlamında ne tür uyum mekanizmaları geliştirildiği araştırılmaktadır. Proje önerisinin özgün yanı, tek sektör odaklı kentler ve turizm kenti literatürü için yeni bir konu olan kriz, direnç, reaksiyon ve adaptasyon biçimleri arasındaki ilişkiye yoğunlaşıyor olmasıdır. Ayrıca turizm sektörü dışında krize verdiği reaksiyona göre tanımlanacak farklı sektörler için detaylı sektörel analizler yapılacaktır. Proje çıktıları Antalya ve diğer turizm odaklı gelişen kentler için krizle baş edebilme ve sürdürülebilir bir gelişme sağlanabilmesi için gerekli kentsel-bölgesel stratejilerin ve politikaların üretilmesine katkı sağlayabilecektir. Ancak, önceki değerlendirme raporunda ifade edilen, “proje önerisinde turizm odaklı kent kavramı vurgulanırken kentin ekonomik sektörlerinin içinde turizmin (hizmetler sektörünün) oranının ne olduğu ve diğer sektörlerin(tarım, sanayi..vb) durumunun ne olduğundan çok fazla bahsedilmemiştir.” eleştirisine bu öneride de tatmin edici düzeyde cevap verilmediği düşünülmektedir.Çalışmanın literatür taramasında kriz ve sektörel dayanıklılık ya da krizle başa çıkabilme stratejileri üzerinde durulmamıştır. Sadece Antalya kentinin daha önce yaşadığı krizlerden turizm sektörünün nasıl etkilendiğine dair bilgiler sunulmuştur. Proje önerisinin kriz ve sürdürülebilir kalkınma bağlamında da uluslararası yazını gözden geçirmiş olması gerekmektedir. Ayrıca “resilience” literatürüne dair yapılan aktarım literatürde kavramın nasıl tanımlandığı ve anlaşıldığına dair bilgilerle sınırlı kalmıştır ve ekonomik “resilience” kavramına ilişkin yeterli tartışma sunulmamıştır. Ek olarak, pek çok kavramsal konu ve yöntem önerisi sürece girdi verirken araştırmayı karmaşık hale getirmekte ve takibi zorlaştırmaktadır. Proje ulaşmak istediği sonuç için özgün olmakla birlikte, sonuca nasıl ulaşacağı net değildir.	3,40
Proje önerisi kapsamında, çocukların fiziksel, eğitsel, duyusal ve sosyal gelişimini destekleyecek ve ekolojik ilkelere dayalı bir Eko-Okul bahçesi metriği oluşturulması amaçlanmaktadır. Eğitim kalitesinin artırılmasını desteklemek, ekolojik çevre koşullarını iyileştiren, genç bireylere deneyimleyerek öğrenme imkanı sunan ve çevre bilinci aşılayan okul bahçeleri tasarlamak ülkemizde çalışılması gerekli bir araştırma konusudur. Okul bahçelerini, yalnızca okul binasının açık alanı gibi değerlendirmek yerine kent ölçeğindeki fonksiyonu ile ilişkilendirerek, öğrenme ve sosyal gelişim açısından eğitim müfredatı ile ilişkili ölçülebilir bir değerlendirme sistemi üretmesi, projenin en özgün değerini oluşturmaktadır. Projenin literatüre kuramsal ve metodolojik katkılarının olabileceği düşünülmektedir. Ancak önerinin özgün değerini kısıtlayan bazı hususlar bulunmaktadır.Projede ekolojik ilkelere dayalı bir okul bahçesi metriği oluşturulması amaçlanmıştır. Ancak, metrik kavramının tanımı net değildir. Ayrıca, metriği oluşturacak girdilerin neler olacağı net bir şekilde ifade edilmemiştir. Ölçülebilir bir Eko-Okul bahçeleri metrik sisteminin nasıl belirleneceği net bir şekilde sunulmamıştır. Yurt dışı örneklerine ek olarak, Türkiye'de uygulanmakta olan Eko-Okul projeleri, özellikle TÜRÇEV tarafından devam eden sertifikasyon sistemi, öğrencilerde çevre bilincinin artırılmasına ek olarak, okul bahçelerinin de daha verimli kullanılmasını öngörmektedir. Önerilen projenin bu kapsamdan ayrılan özellikleri açık değildir. 	4,00
Proje önerisinin amacı OECD üyesi 35 ülkenin ekonomik, sosyal ve çevresel boyutlarda sürdürülebilirlik değerlendirilmesinin ve derecelendirilmesinin yapılması ve Birleşmiş Milletler tarafından ortaya koyulan 17 ortak sürdürülebilir kalkınma hedeflerine ne derece ulaşılabildiğini tespit etmektir. Proje önerisinde çalışmanın özgün yanı, daha önce sürdürülebilirlik konusunda yapılmış çalışmalardan farklı olarak yapılacak ölçümlere bulanık verileri dahil etmesi ve ülkelerin sürdürülebilirlik performanslarının kıyaslanmasında farklı yöntemleri bir arada kullanan çoklu bir karar verme modeli önerisi sunması olarak verilmiştir. Yeni bir model arayışı içinde olması önerinin orijinal yönü olarak değerlendirilebilir.Ancak söz konusu çalışma, güncelliğini koruyan bir konuyu ele almakla birlikte, çok farklı bir eksiklik ya da probleme yönelik çözüm üretmekten ziyade, Türkiye’nin belli değişkenlerinin OECD ülkeleri ile karşılaştırılarak ortaya konacağı bir örnek alan çalışması niteliğindedir. Dolayısıyla, literatüre yenilikçi çözüm önerileri ya da özgün katkı sunması beklenmemektedir.Ayrıca, ölçeğin kent düzeyinde olup olmadığının yeterince net ortaya konmuş olmaması, kentsel istatistiklere erişim zorluğu, Tablo 2'de verilen göstergelerin göstergeden ziyade temel birkaç konuyla kısıtlı olması projenin özgün değerini zayıflatmaktadır. Ülkesel ve kentsel düzeyde daha pek çok indeks çalışmasının araştırılmamış olması (WWF Yaşayan Gezegen Raporları, Avrupa Yeşil Başkent Ödülleri, Siemens Sürdürülebilir Şehirler Raporu, MasterCard Türkiye'nin İlleri Sürdürülebilirlik Araştırması vb.) literatür taraması eksikliğini ortaya koymaktadır. Bu nedenlerle proje önerisi mevcut çalışmalardan önemli farklılıklar, yenilikçi yaklaşımlar içermemektedir.	2,60
Proje önerisi,  bireylerin sağlık arama davranışlarının tespit edilmesi için yapılan önemli ve ihtiyaç duyulan bir çalışmadır. Türkiye'de görece olarak bu çalışmaların azlığı projeyi ve sonuçlarını özgün hale getirmektedir. Ayrıca bu proje önerisinin modern tıp ve alternatif tıp bakış açısıyla ele alınması da önemlidir. Bir önceki panel raporunda önerildiği gibi modern tıbba yönelik sağlık arama davranışlarının incelenmesi de mevcut proje önerisine dahil edilmiştir. Bu çerçevede proje önerisinin başlığı da revize edilmiştir. Ancak, projenin özgün değerinin sınırlayan bazı sorunlar göze çarpmaktadır.Önceki panel raporunda da işaret edilen alternatif ve geleneksel tıp sağlık arama eylemlerinin neler olduğu konusu proje önerisinde detaylandırılmamıştır. Bu çerçevede, “alternatif tıp” ve “tamamlayıcı tıp” kavramlarının arasındaki farklar netleştirilmemiştir. Kişilerin kendi kendilerine ilaç kullanması ile doğaüstü güçlerden yardım istemesi aynı düzlemde tartışılmıştır. Ayrıca, geleneksel şifacılık veya ocak kültürü, aktariye veya kocakarı ilaçları gibi başlıklar üzerinden yapılan araştırmalara literatür tartışmasında yeterince yer verilmemiştir. Benzer şekilde, konu ile ilgili uluslararası literatür de yeterince değerlendirilmemiştir. Bu nedenle, önerilen projenin literatürdeki özgünlüğüne ilişkin açıklamalar yetersiz kalmıştır.Proje önerisinde, araştırma problemine odaklanılması açısından kavramsal tutarlılık ve bütünlüğün korunmasında sorunlar görülmektedir. Örneğin, akut ve kronik hastalıkları olanların projeye dahil edilmesinden söz edilmekle birlikte “hastalık tabanlı olmadan genel sağlık arama davranışı”nın da inceleneceği ifade edilmektedir. Bu anlamda kullanılan ifadeler ve odaklar çelişkilidir. Sağlık okuryazarlığı, sağlık arama davranışı gibi kavramlar arasındaki bağlantı ve geçişler zayıftır. 	4,00
Proje önerisi, hastane okullarında yeni bir eğitim modeli tasarımı yoluyla uzun sure hastanede tedavi gören çocukların eğitimlerini sürdürebilmelerini amaçlamaktadır. Bu yönüyle konu ülkemizde ihtiyaç duyulan araştırma alanlarındandır. Ancak, ülkemizde MEB sorumluluğunda hastane sınıflar eğitim-öğretim faaliyetlerine devam etmektedir. Bu sınıflarda eğitim gören süreğen hastalığı olan çocuklar bakanlık tarafından sağlanan tabletleri kullanmaktadırlar. Proje önerisi mevcut duruma herhangi bir yenilik sunmamaktadır. Seçilen araştırma deseni, kullanılması planlanan ölçme araçları, örneklem ölçütleri, yönetim düzeni (iş paketi görev dağılımı ve süreleri), alanyazının kapsamlı ve güncel olmaması vb. sınırlılıklardan dolayı proje önerisinin özgün değeri yetersizdir.	1,00
Bu çalışmada, Adnan Menderes Üniversitesi 1.sınıf öğrencilerine “Web Tabanlı Oryantasyon Programı”, bu programı tamamlayan/bütünleyen “Kampüs Sanal Gezisi” ve “Öğrenci Danışmanlık Hizmetleri” programları geliştirilerek, uygulama ve değerlendirilmesinin yapılması düşünülmektedir. Böylece yeni öğrencilerin sisteme giriş davranışlarına etki edilerek kuruma dair aidiyet duygusu karşılanarak akademik, sosyal ve mesleki gelişimlerinin sağlanması planlanmaktadır. Proje önerisinde, Türkiye’de ilk olması bakımından özgün bir çalışma olduğu ifade edilmektedir. Ancak literatür taraması yapıldığında, benzer araştırmaları Tüzün (2009) tarafından yapılan Çok-kullanıcılı sanal ortamların oryantasyon amaçlı kullanımı, Çukurbaşı, Bezir ve Karamete (2011) tarafından yapılan Üç boyutlu sanal ortamlarda oryantasyon, Özdinç ve Tüzün (2016) tarafından yapılan Üç-boyutlu sanal oryantasyon uygulamasına ilişkin öğrenci görüşleri ve Coşkunserçe ve Erişti (2017) tarafından yapılan Uluslararası öğrencilerin kültürel uyum sürecine yönelik tasarım tabanlı araştırma yaklaşımına dayalı çevrimiçi oryantasyon uygulamasının geliştirilmesi başlıklı çalışmalar da görmek mümkündür. Bu çalışmalardan hiçbiri proje önerisine ait kaynaklar arasında yer almamaktadır. Oryantasyon, yeni duruma alışması için bireylere yardım anlamına gelmektedir ve bu yeni durum proje önerisindeki gibi yeni bir okula (üniversiteye) başlama ise, bu hizmetin sene başında verilmesi yeterlidir. Araştırma projesinde önerilen oryantasyon programı ile literatürde yaygın olarak kabul edilen oryantasyon programları standartları arasında bir tutarlılık olmadığı gözlenmektedir. Proje önerisinde söz edildiği gibi “E-öğrenme ortamları, hızlı ve yavaş öğrenme gereksinimlerine yanıt verebilen, nitelikli tasarlanmış öğrenme modülleri ya da ortamları, sınıf ortamlarına oranla bilgiyi hatırlama” gibi tanımlanan bir e-öğrenme sürecine oryantasyon anlamında ihtiyaç olmadığı düşünülmektedir. Proje önerisinin yöntem- deneysel süreç- 1. Aşama kısmında da “üniversite kampüsünün fiziksel, sosyal ve akademik olanakları” sınırlı bir biçimde bu durum ifade edilmiştir. Projede geliştirilmesi planlanan programa ait bazı kısımlar, ilgili üniversitenin mevcut web sayfasında yer almaktadır. Dolayısıyla “toplumsal kültür ve kurum kültürüne özgü olarak yapılacak olan ihtiyaç analizi sonucunda geliştirilmesi planlanan oryantasyon programının” geliştirilmesi bir proje önerisi olarak özgün değeri sınırlandırmaktadır.Proje önerisinde evren-örneklem, çalışma grubu gibi kavramların uygun olmayan bir biçimde birbirlerinin yerine kullanıldığı tespit edilmiştir.Proje önerisinde “Kampüs Sanal Gezisi, Web Tabanlı Oryantasyon Programı ve Öğrenci Danışmanlık Hizmetleri”  geliştirilmesi planlanmıştır. Kampüs Sanal Gezisi, oryantasyonun bir kısmıdır. Web Tabanlı Oryantasyon Programı adı altında tanıtılan başlıklar, şu anda da ilgili üniversitenin web sayfasında mevcuttur, tanıtılmayan başlıkların ne olduğu ve nasıl oluşturulacağı açık değildir.Projenin önemi anlatılırken psikolojik faktörler ele alındıysa da “Öğrenci Danışmanlık Hizmetleri” başlığında psikolojik danışma ve rehberlik hizmetinin kastedilmediği anlaşılmaktadır. Bunun yerine “Burs alınacak kurumlar hangileridir?, TESYEV, TEV nedir?, devlet ya da özel yurtlar nerededir?, nasıl kayıt yapılır?” vb. biçiminde ifade edilen soruların cevaplanması hedeflenmiştir. Bu sorular dikkatle incelendiğinde bir kısmının yine üniversitenin web sayfasında açıklandığı anlaşılmaktadır. Ayrıca üniversite bünyesindeki çözüm merkezinden (https://cozummerkezi.adu.edu.tr/) ne yönlerle farklılıkları olacağı da açık değildir.Araştırma sorularında araştırılan değişkenlerle kullanılan ölçeklerin paralel olmadığı kanısı uyandırmaktadır. Yurtdışında etkili uygulamalar bulunmakla birlikte (örneğin https://www.aims.edu/prospective/#virtualtour ), Türkiye'deki uygulamaların daha çok 360 derecelik fotoğraflardan oluştuğu görülmektedir. 	1,57
"Okuma becerisi ve alışkanlığının geliştirilmesi ile ekran okumayı bir araya getirmeyi planlayan proje önerisi Türkiye'nin günümüz için önemli bir ihtiyacının karşılanmasına imkan sağlayabilir. Literatürde de belirtildiği gibi Türkiye'de okuma alışkanlığı zayıf; dijital ekran kullanımı ise yüksek seviyededir. Yüksek seviyedeki ekran kullanımından istifade edip düşük seviyede olan okuma alışkanlığını geliştirmek özgün bir çalışma olarak düşünülebilir. Ancak önerinin özgün değerini kısıtlayan birtakım hususlar bulunmaktadır. Proje önerisinde okumayı öğrenmeyle ilgili bir ara yüz veya içerik oluşturulmasıyla ilgili herhangi bir planlamaya yer verilmemiştir. Proje önerisi başlığı itibariyle okumayı öğrenme ve okuma alışkanlığına çağdaş bir çözüm getirmeyi ifade etmekle birlikte proje içeriğinde okumayı öğrenmeye yönelik bir tasarım ve araştırma planı yer almamaktadır. Ayrıca okuma alışkanlığının proje faaliyetleriyle ne ölçüde kazandırıldığı veya geliştirildiğinin nasıl test edileceği sistematik bir şekilde açıklanmamıştır. Bu kısıtlılıkların proje önerisinin özgün değerini önemli ölçüde olumsuz etkilediği değerlendirilmiştir. "	2,60
Proje önerisinin amacı, Açıköğretim Sistemi (AÖS)’ndeki dezavantajlı öğrenenlere ilişkin bir farkındalık oluşturmak için, evrensel tasarım tabanlı uyarlanabilir ve duyarlı bir artırılmış gerçeklik uygulamasının, AÖS’de görev alan uzmanlar için geliştirilmesi ve kullanılabilirliğinin sınanmasıdır. Artırılmış gerçekliğin (AG) dezavantajlı AÖS öğrencileri için işe koşulması özgün bir konu gibi gözükse de dezavantajlı öğrencilerle ilgili bölümlerin çok kısıtlı kalması gerçekte bu proje önerisinin sadece AG çalışmasına dönüşmesine neden olması özgün değeri düşürmektedir. Proje önerisi başlığında belirtildiği gibi bir farkındalık oluşturma amacına yönelik projeler, Frascati Kılavuzunda belirtilen ar-ge projesi olma ölçütleri de göz önünde bulundurulduğunda özgün değeri sınırlamaktadır. Alanyazının kapsamı ve güncelliğindeki eksiklikler de özgün değeri düşürmektedir. Bunlarla birlikte, proje ekibinde dezavantajlı olarak ifade edilen alanlarda uzman bulunmaması, projede yapılan etkinlikler ile iş paketleri arasındaki uyumsuzluklar, araştırma sorusuna yanıt aramada uygun araştırma deseninin kullanılmaması gibi sınırlılıklar da mevcuttur.	1,50
Proje önerisinin amacı, çözümleme ile ses esaslı öğretim yöntemlerine göre okuma yazma öğrenen yetişkinlerde okuma becerisi ve okuma davranışlarını karşılaşmaktadır. Çalışmanın hem yetişkinler üzerinde yapılması hem de bu iki yöntemin göz izleme tekniği ile incelenecek olması bakımından belli bir özgün değere sahip olduğu değerlendirilmektedir. Ancak proje önerisinde başlıkta karşılaştırma ifadesi kullanılmakla birlikte metin içinde okuma yazma öğrenmede kullanılan yöntemin etkisinin araştırılacağı ifade edilmektedir. Proje önerisinde sunulan yöntem ve araştırma tasarımı ile söz konusu etkinin belirlenmesinde ciddi kısıtlar bulunmaktadır. Özellikle okuma yazma öğrenilen dönem ile yetişkinlik dönemi arasındaki sürenin uzun olması ve bu süre içinde araştırmaya konu olan beceri ve davranışları etkileme potansiyeli olan pek çok değişken bulunması, bu değişkenler üzerinde ampirik veya istatistiksel kontrolle ilgili sınırlılıkların etkili bir şekilde ele alınamamış olması önerinin özgün değerini düşürmektedir.     	2,60
"Proje önerisinde; Anadolu Üniversitesi Açıköğretim Sisteminde kayıtlı olan ve Anadolum eKampüs Öğrenme Yönetim Sistemini kullanan öğrenenlerin profillerinin belirlenmesi, öğrenen başarısının tahmin edilmesi ve erken müdahale sistemlerinin etkilerinin incelenmesi amaçlanmıştır.Proje önerisi uzaktan öğrenme süreçlerinin modellenmesi ile ilgili özgün, alana ve uygulamaya katkı sağlayacak niteliktedir. Proje önerisinde belirtilen örneklem boyutu, kullanılması planlanan veri madenciliği yöntemleri ve açık ve uzaktan öğrenmeye ilişkin erken müdahale sisteminin geliştirilmesi açılarından da özgün değer taşıdığı düşünülmektedir. Araştırmanın çıkış noktası ve özgün yönlerinden biri olarak belirtilen erken müdahale sisteminin geliştirilmesi proje önerisinde yeterince açıklanmamıştır."	4,17
Önerilen projenin amacı finansal veri eksikliği nedeniyle kredi alamayan bireylerin psikometrik değerlendirme, makine öğrenmesi, sosyal medya, mobil veri vb. alternatif yöntemler kullanılarak kredi geri ödeme performansının tahmin edilmesi yoluyla kredi pazarından faydalanmasına imkân sağlamaktır. Ayrıca bu alternatif yöntemleri kullanarak finansal verisi olan bireylerin kredi başvurularının daha doğru değerlendirilmesi ve kredi geri ödemesinde yaşanan sorunların azaltılarak performansın artırılması hedeflenmektedir. Finansal göstergeler ile diğer alternatif göstergeleri birleştirerek kredi skoru hesaplayan bir model geliştirilecektir. Önerilen çalışmanın kredi kartları bürosunun günlük işlemlerini kolaylaştırması ve operasyonlarını hızlandırması mümkündür, ancak proje çıktılarının akademik açıdan nasıl bir özgünlüğe sahip olduğu, literatüre nasıl bir katkı yapacağı yeterli şekilde ortaya konulmamıştır.Önerinin birinci amacı yabancı yazında geliştirilmiş olan ve kredi skoru hesaplanmasında kullanılan modellerin Türkiye'ye uyarlanmasıdır. Uluslararası literatürden alınan model Türkiye'ye uyarlanırken hangi unsurunun nasıl ve neden değiştirileceği açıklanmamıştır. Önerinin ikinci amacı kredi skoru düşük olan veya ekonomik geçmişi olmayan bireyler için davranışsal değişkenler kullanılarak bir kredi skorunun oluşturulmasıdır. Bu amaç kapsamında psikometrik değerlendirme yapılacağından, anket yöntemi ile veri toplanacağından ve bu verilerin analiz edileceğinden bahsedilmiştir. Davranışsal değişkenlerin neler olabileceğine ait genel bir literatür taraması yapılmıştır. Bazı nitel araştırma yöntemleri kullanılarak belli değişkenlerin oluşturulduğundan bahsedilmiştir. Ancak planlanan anket uygulaması için tam olarak hangi değişkenlere ait veri toplanacağı, örneklemin nasıl seçileceği ve ne tür ölçeklerin kullanılacağı anlaşılamamaktadır. Önerinin üçüncü amacı elektronik ortamda farklı veri tabanlarıyla birlikte çalışarak farklı kaynaklardan başvuru sahibine ilişkin verileri toplayıp anlık değerlendirme yapabilecek bir karar destek sisteminin geliştirilmesidir. Bu kapsamda hizmet satın alınması planlanmaktadır. Ancak önerilen projenin, bu karar destek sistemine ait nasıl bir çıktı sunacağı anlaşılamamıştır. Ayrıca projenin en önemli çıktılarından biri olan bu karar destek sisteminin hizmet alımıyla yapılacak olması önerinin özgünlüğünü azaltmaktadır.  Son olarak, psikometrik parametrelerin değişebilme olasılığı göz önüne alındığında, proje sonuçlarının orta ve uzun dönemde geçerliliğini koruyup koruyamayacağı belirsizdir. 	1,60
Önerilen projede ilkokul kademesindeki göçmen öğrenciler için ekolojik yaklaşıma dayalı ve okul temelli bir uyum programının geliştirilmesi ve etkililiğinin değerlendirilmesi hedeflenmiştir. Geliştirilecek olan olan program Türkiye’deki ilkokul kademesindeki göçmen öğrencilerin ihtiyaç duyduğu bir uyum programı geliştirme çalışması olması, ekolojik yaklaşım temelli olması, organizma, mikrosistem, mesosistem ve egzosistem basamaklarına yönelik etkinler planlanması, göçmen öğrencilerin okula uyumunu çok boyutlu olarak ele alması, öğrenci, öğretmen, veli ve sivil toplum kuruluşlarına yönelik etkinlikler içermesi projenin özgün değerinin olduğunu göstermektedir. Ekolojik yaklaşımda belirlenen sistemler program bazında ele alınmış olmakla birlikte teorik temelle ilişkisi yeterince açıklanmamıştır. Milli Eğitim Bakanlığı, UNICEF ve AB destekli göçmen çocukların eğitim sorunlarına dönük yürütülen çalışmalara (PICTES, İYEP vb.) yeterince değinilmemiştir. Ayrıca göçmen çocukların eğitimi konulu uluslararası literatürdeki önemli çalışmaların literatürde yer almadığı gözlenmiştir. Göçmen çocuklar bağlamında riskin görece düşük olduğu bir il olan Kırşehir’in neden araştırmanın yürütüleceği temel birimi olarak belirlenmesi konusunda yeterince açıklama yer almamaktadır. Söz konusu ilde göçmen çocuk ve eğitim konusunda mevcut durum hakkında bilgi sunulmamıştır.  	3,60
Proje önerisinde, Eğitim Fakültelerinde verilmekte olan Öğretim İlke ve Yöntemleri dersi için tasarım tabanlı araştırmaya dayalı mobil akademi uygulamasının geliştirilmesi ve etkililiğinin test edilmesi amaçlanmıştır.Öğretim İlke ve Yöntemleri ile ilgili daha önce mobil uygulama geliştirilmemiş olması bu çalışmanın özgün olduğunu göstermez. Araştırmada öğretmen adaylarının aldıkları Öğretim İlke ve Yöntemleri dersinde yaşadıkları hangi problemlerin mobil öğrenme uygulaması ile çözüleceği açıklanmamıştır. Ayrıca araştırma sorularına bu bağlamda yer verilmemiştir. Mobil uygulamanın nasıl bir fayda sağlayacağı açıklanmamıştır. Proje önerisinde mobil uygulamalar için tasarım ilkeleri geliştirileceğinden bahsedilmektedir. Mobil uygulama geliştirme sürecinde dikkate alınması gereken tasarım ilkeleri bellidir. Eğitim amaçlı mobil uygulama ilk defa geliştiriliyor gibi bir algı uyandırılmaktadır. Oysa bu derse yönelik olmasa bile eğitim amaçlı geliştirilmiş birçok mobil uygulama bulunmaktadır. Kaldı ki Öğretim İlke ve Yöntemleri ders kazanımlarına uygun olarak ne tür içeriklerin nasıl geliştirileceği ve bu içeriklerin mobil ortamlara aktarılması ile ilgili detaylar proje önerisinde yer almamaktadır.Proje kapsamında sunulan literatür taramasında, mobil öğrenmenin tanımı, özellikleri, faydaları ve eğitsel değeri gibi konular detaylı olarak ele alınırken araştırmanın odak noktasını oluşturan mobil öğrenme uygulamalarına yönelik çalışmaların yer almaması proje konusuna yönelik mevcut durumu açık bir şekilde ortaya koymamaktadır. Proje önerisinde Eğitim Fakültelerinde mobil uygulama geliştirebilecek bireylerin yetiştirilmesi projenin hedefleri arasında verilmiştir. Ancak çalışmada yer alacak olan öğretmen adaylarının mobil uygulama geliştirebilecek bir potansiyele ulaşmaları mümkün değildir. Çünkü proje kapsamında öğretmen adaylarına mobil uygulama geliştirmeye yönelik herhangi bir eğitim planlanmamıştır.Mobil öğrenmenin özellikleri ve avantajları literatür taramasında geniş bir şekilde açıklanmış olmasına rağmen bu özelliklerin geliştirilecek uygulamaya nasıl yansıtılacağı ifade edilmemiştir. 	1,50
"Projenin özgün değeri olarak ifade edilen a) bilişim teknolojisi yardımıyla yapılacak şarkı öğretiminin daha etkin olacağı; b) ikincisi etkin şarkı öğretimi için proje kapsamında hazırlanacak bilişim teknolojisinin özgün özelliklere sahip olması ve c)  proje kapsamında kullanılacak veri toplama araçlarının ayrı ayrı yeterince özgünlük taşıyacağı düşünülmemekle birlikte, üçünün bir arada etkisi, literatür taramasında da müzik eğitiminin çocukların genel gelişimindeki faydaları, buna karşın ülkemizde bu önemin hala yeterince anlaşılamadığı ve yeterli eşlikcilerin de gerçekten bulunamadığı dikkate alındığında, önerinin özgün değer taşıma potansiyeli bulunmaktadır. Projenin ana hedefi öğrencilere doğru şarkı söylemeyi öğretmektir. Ancak “doğru şarkı söylemeyi” öğretmek yalnızca parçalara yapılacak eşliklerle sağlanması yeterli olmayacaktır. Çeşitli literatür araştırmalarından başka hangi tür desteklerle öğretimin verimliliğini artırmanın mümkün olacağı görülecekti. Proje başlığı tam olarak çalışmanın içeriğiyle örtüşmemektedir.  Başlıktan önerinin genel “müzik eğitiminde kullanılan okul şarkılarını” kapsayan bir proje olduğu algılanmaktadır. Oysa problem cümlesinden de anlaşılacağı üzere bunlar sadece 5.sınıf düzeyinde kullanılan 8 parça ve 5 marş ile sınırlıdır. Bu sınırlılık özgün değeri düşürmektedir.  Geliştirilecek olan eşlik uygulaması programına online ortamda nasıl ulaşılabileceği (APP store, google play, youtube)  ücretsiz erişilip erişilemeyeceği ve sadece öğretmenler tarafından mı kullanılabileceği ya da bunun öğrencilerin de ulaşabileceği bir program mı olacağı ile ilgili yeterli bilgi verilmemiştir. "	2,33
"Proje önerisi, sağlık alanında kullanılan mobil ve giyilebilir teknolojilerin insanlar tarafından benimsenme durumlarını ortaya çıkararak, kullanılmaları önündeki engelleri ortadan kaldırmaya yönelik bir mobil ve giyilebilir teknoloji kabul modeli geliştirmeyi amaçlamaktadır.Yurt içinde yapılan araştırmalar incelendiğinde proje konusuyla örtüşen çalışmalara rastlanmakla beraber proje önerisinde bu çalışmalara değinilmemiştir. Örneğin, proje yürütücüsü danışmanlığında tamamlanmış olan ""Development of a Mobile Health Acceptance Model: An Emperical Investigation on Physicians-Mobil Sağlık Benimseme Modeli Geliştirme: Doktorlar Üzerine Amprik bir İnceleme"" başlıklı doktora tezi ile mevcut proje önerisi arasında giyilebilir teknoloji kullanımı dışında ne gibi farklar olduğu açıkça belirtilmemiştir. Ayrıca, proje önerisinde kullanılacak araştırma yöntemi (karma yöntem) proje önerisinde öne sürüldüğü gibi konu bağımsız bir durum olarak özgünlük teşkil etmemektedir. Zira bu yöntem sosyal bilimler alanında sıkça kullanılmaktadır. Diğer bir husus da çalışmanın araştırma sorularının özgün değerin içinde yer alması ve araştırma soruları için yazılan açıklamaların çalışmanın özgün değeriyle bir ilişkisinin tespit edilememesidir.Proje fikrinin özgünlüğü, ortaya koyacağı “alana özel” teknoloji kabul modeline ve sağlık sektöründe kullanılan giyilebilir teknolojilerin insanlar tarafından kullanım durumlarını belirlemeye yönelik olarak gerçekleştirilecek sosyal araştırmalar kapsamında bir çalışma içermesi özelliğine dayandırılabilir. Ancak proje önerisi, bu teknolojilerin neler oldukları ve bunlara karşı nasıl bir direnç oluştuğu konularında herhangi bir fikir vermemektedir.Bu çalışma ile özgün bir araştırma modelinin ortaya konulacağı belirtilmekle birlikte; kullanılacak diğer teori ve modellerin (Teknoloji Kabulü Modeli (TAM), Sebepli Davranışlar Teorisi (TRA), Teknoloji Kabul ve Kullanımı Birleştirilmiş Modeli (UTAUT), Sosyal Bilişsel Teori (SCT) Planlı Davranışlar Teorisi (TPB), Bilişim Sistemleri Başarı Modeli (IS Success Model) ve Yeniliklerin Yayılımı Teorisi (DIT)) oluşturulması planlanan modelle ilişkisi ve süreçte nasıl değerlendirileceği, neden seçildikleri, hangi boyutta oluşturulması planlanan modelin içinde yer alacakları ve nasıl ölçülecekleri belirtilmemiştir.Yukarıda belirtilen hususlar proje önerisinin özgün değerini zayıflatmaktadır."	2,00
Proje önerisi kapsamında “Vatandaşlar için Dijital Yeterlik Çerçevesi” (The Digital Competence Framework for Citizens, EU) 2.1 temel alınarak Türkiye’deki ilkokul, ortaokul ve lise düzeyindeki öğrencilere yönelik olarak dijital yeterlik kavramının tanımlanması (koşut ölçüt, performans bazında belirlenmesi), performansa dayalı olarak ölçülmesine yönelik geçerli ve güvenilir ölçme araçları geliştirerek ölçülmesi, web ve mobil tabanlı bir yazılım tasarlanıp geliştirilerek (Dijital Yeterlik Rehberlik Eğitim Sistemi [DİYRES]) değerlendirilmesi ve geliştirilmesi yanında DİYRES’in kullanıcılar tarafından değerlendirilmesi de bulunmaktadır. Bir önceki panel raporunda özgün değere ilişkin olarak yapılan dönütlerin yeterince göz önünde bulundurulmadığı görülmektedir. Özellikle “Dijital Yeterlik Rehberlik Eğitim Sistemi” içinde adı geçen “Rehberlik” boyutunda ne kastedildiği halen açık değildir. Ayrıca, “Rehberlik” boyutunun “Dijital Yeterlik” kavramıyla ilişkisi de açıklanmamıştır. Proje önerisinde rehberlik kapsamında eğitsel, mesleki ve kişisel alanda bilgi toplama, bilgileri paylaşma ve bu bilgiler ışığında öğrencilere öneriler sunma gibi planlamalar vardır. Bu bilgilerin neler olduğu, hangi ölçme araçları ile toplanacağı belli olmamakla birlikte, öğrenci hakkında toplanan bilgilerin tüm paydaşlara açık olması ve öğrenciye tek taraflı öneri sunulması, rehberlik anlayışına uygun görünmemektedir. Proje önerisi kapsamında etik kurul onayı alınmasına rağmen kişisel bilgilerin korunması kapsamındaki yasal düzenlemelere ne derece uyulacağı ve nasıl bir işlemde bulunulacağı açık değildir.	2,00
Sanal zorbalıkla başa çıkma konusunda bir program geliştirilmesi fikri literatüre katkı sağlayıcı olmakla birlikte aşağıda yer alan unsurlar projenin özgün değerini azaltmaktadır:Proje önerisinde öğrencilerin maruz kaldığı sanal zorbalığı iyileştirici ulusal ve uluslararası eğitim programlarının incelenmediği, mevcut programların zayıf ve güçlü yanlarının tartışılmadığı, hangi hedef kitleler için geliştirildiğinin ele alınmadığı, bunlara bağlı olarak yeni bir program geliştirilmeye niçin gereksinim duyulduğu belirtilmemiştir. Sunulan literatürde sanal zorbalıkla başa çıkmada öğretmen, öğrenci, veli, rehber öğretmen, okul personeli ve diğer ilgili kişilerin tamamını içeren bütüncül bir yaklaşımın etkili olduğu belirtilmesine karşın araştırmanın sadece rehber öğretmenleri hedef kitle olarak belirleyerek kurgulanmış olması ilgili literatürle uyumsuzluk göstermektedir. Sanal zorbalığa maruz kalan öğrencilerin de ilk başvuru kaynağının rehber öğretmenler olduğu belirtilmektedir. Ancak bununla ilgili literatür araştırması sınırlıdır. Projenin hedefleri arasında yer alan ‘geliştirilen programı MEB'in hizmet içi eğitim seminerlerine dahil edebilmek’ proje ekibinin isteği olup, bununla ilgili MEB’den alınmış bir destek/niyet mektubu bulunmamaktadır. Ayrıca henüz geliştirilecek programın etkili olduğuna ilişkin bir kanıt da bulunmamaktadır. Proje hedeflerinin ulaşılabilir hedefler olarak planlanması önemlidir. Projede rehber öğretmenlerin sanal zorbalık konusunda bilgi ve deneyim eksikliği bulunduğu belirtilmektedir. Ancak proje araştırmacılarının Türkiye'nin farklı illerinden araştırmaya katılan 180 rehber öğretmen ile yaptığı bir çalışmada kadın ve erkek rehber öğretmenlerin sanal zorbalık ölçeğine ilişkin puan ortalamalarının 54-56 arasında değiştiği raporlanmıştır. Maksimum 70 puan alınan bir ölçme aracından 54-56 puan ortalamasına sahip olmak rehber öğretmenlerin bilgi eksiği olduğu şeklindeki yorumu sorgulamaya yol açmaktadır. Projenin katkılarından birisinin ülke, bölge ve il bazında öncelikle yoğunlaşılması gereken sanal zorbalıkla baş etme stratejilerinin belirlenmiş olacağı belirtilmektedir. Ancak projenin amaçlarında ve hipotezlerinde il bazında değerlendirme yapılacağına ilişkin bir bilgi yer almamaktadır. Yöntem kısmında yer alan hangi ilden kaç rehber öğretmenin seçileceğini belirten tabloda dikkate alındığında yapılacak analizlerde temel varsayımların karşılanmaması söz konusu olacaktır. Araştırma psikolojik danışmanlarla yapılmaktadır. Psikolojik danışmanların bilgi düzeylerindeki farklılıklar o ile ait bir özellik gibi değerlendirilemeyeceği için sadece bu veriye dayanarak il bazlı değerlendirme yapmak yanıltıcı olabilir. Sanal zorbalığa müdahaleyi hedefleyen bu program zorbalığı önlemeye yönelik bir program izlenimi vermektedir. Bir sanal zorbalığa müdahale programında göndereni engelleme, ekran resmi alma gibi teknik boyutlar ile bilgi paylaşmama, sosyal ağın gizliliği, haklar gibi dijital vatandaşlık konularının programa dahil edilmesi beklenir.	1,80
"Bu projede akran zorbalığının önlenmesi için okul temelli bütüncül önleme modelinin geliştirilmesi ve etkisinin test edilmesi hedeflenmektedir. Çocuğun okul ve aile sisteminin bir parçası olarak kabul edilip eş zamanlı olarak okul yöneticileri, öğretmenler ve ebeveynlerle de çalışılacak olması projenin özgün yanlarından birisidir. Ancak okul temelli bütüncül önleme modelinin tanımlanması ve etkililiğinin ölçümüne ilişkin projenin özgün değerini azaltan unsurlar bulunmaktadır:Projede okul temelli önleme modelinin etkisinin test edileceği belirtilmektedir. Önleyici psikolojik danışma ve rehberlik kapsamında yapılacak bir çalışma olduğu için yöneticilere, öğretmenlere, ebeveynlere ve öğrencilere verilen eğitimin okuldaki zorbalık davranışlarının azalmasında ne kadar etkili olduğunun test edilmesi beklenmektedir. Amaç cümlesinde etkinin test edileceği belirtilmesine, hipotez 1.7'de de bu programın zorbalığı azaltmada etkili olacağı ileri sürülmesine rağmen bu etkinin nasıl ölçüleceğine ilişkin bir bilgi projede yer almamaktadır. Proje kapsamında farkındalık kazandırmaya yönelik çalışmaların dışında risk altındaki (zorba-mağdur) çocuklara da psiko-eğitim ve bireyle ve grupla psikolojik danışma uygulamaları yapılacağı belirtilmektedir. Psiko-eğitim ve grupla psikolojik danışma gruplara yönelik uygulamalar olmakla birlikte aynı içeriğe ve sürece sahip uygulamalar değildir. Psiko-eğitim programı geliştirilecekse kaç oturum olarak planlandığı; grupla psikolojik danışma yürütülecekse grup üyelerinin nasıl seçileceği; araştırmanın deneysel desenin nasıl olacağı ve bireyle psikolojik danışma sürecinde de hangi terapötik yaklaşım çerçevesinde çalışılacağı gibi unsurların projede netleştirilmesi beklenir.Konu-kapsam-literatür kısmında hali hazırda yürütülen önleme programlarının güçlü ve zayıf yanlarının neler olduğunun, geliştirilecek bu programda hangi yeniliklerin getirileceğinin açıklanması alanyazın bilgisi ile projenin bütünleşmesine katkı sağlayabilir.Projenin hedeflerinde paydaşların zorbalık sürecine ilişkin algılama, tutum ve müdahale yaklaşımlarının belirleneceği belirtilmesine rağmen projenin geri kalan kısmında müdahale yaklaşımları ile ilgili nelerin yapılacağı açıklanmamaktadır. Projede amaç, hedef, hipotez ve yöntemlerin bir bütünlük içerisinde olması beklenmektedir. Ayrıca, hazırlanan programın içeriğinin ortaokul öğrencilerine yönelik özgünlüğü açık değildir.  "	2,60
"Mevcut proje önerisi ile çocuk ve sevgi evlerinde kalan 10-14 yaş arası çocuklara yönelik ""sosyal ve duygusal zeka düşünme becerileri psiko-eğitim programı"" geliştirilmesi hedeflenmiştir. Geliştirilecek olan psiko-eğitim programının içeriğine bakıldığında duyguları anlama ve ifade etme, özgüven-özsaygı, stres yönetimi, öfke yönetimi gibi konuları içerdiği görülmektedir. Ülkemizde psikoloji ve psikolojik danışma ve rehberlik alanlarında sözü geçen konularda yeterince psiko-eğitim programının geliştirildiği ve etkililiğinin sınandığı söylenebilir. Proje önerisi mevcut haliyle bilimsel ve kurumsal alandaki eksiklikleri giderme açısından sınırlı olduğu değerlendirilmektedir. Ayrıca geliştirilecek olan eğitim programının kurum çalışanlarına da uygulanacağı belirtilmekte fakat bu programın çocuklara uygulanan program gibi deneysel süreçlere dayanmadığı gözlenmektedir. Bu açılardan proje önerisinin bilim alanına metodolojik/kavramsal/kuramsal olarak özgün katkılar sunacağını söylemek güçtür. Proje önerisinin literatür taramasının da genel olarak sınırlı olduğu gözlenmiştir. "	3,40
Proje, Arktika Bölgesi’ndeki kurumsallaşma girişimini esas alarak Spitzbergen/Svalbard Antlaşmasını derin denizlerin paylaşımında model olarak incelemeyi amaçlamaktadır. Proje bu modelin diğer deniz alanlarındaki tartışmaların çözümüne olası katkılarını karşılaştırmalı olarak ortaya koyma iddiasındadır. Proje araştırma konusu itibariyle Türkiye açısından yeni bir alana yönelmesi bağlamında önem taşımaktadır. Ancak proje bir bütün olarak incelendiğinde, öneride özgün değer başlığında dile getirilen hususların özgün bir değer taşıdığı iddiasının bazı açılardan sorunlar içerdiği görülmektedir. Öneri özü itibariyle bir literatür taramasına dayanmakta olup, özgün bir hipotez veya araştırma sorusu içermemektedir. Proje önerisinde hipotez olarak yer alan hususlar aslında alana gerçek katkı potansiyeli taşıyan bilimsel birer hipotez niteliği taşımamaktadır. Projede birbirinden çok farklı çok sayıda araştırma sorusu bulunmakta ama bu soruların bütüncül bir şekilde ele alınmadığı ve teorik bir çerçeveye oturtulamadığı görülmektedir.Bir araştırma konusunun betimleyici şekilde ele alınması ve elde edilen verilerin Türkçe literatüre kazandırılması özgün bir değer taşıması için yeterli görülmemektedir. Araştırmanın teorik bir çerçevesi, teorik bir sorunsalı bulunmamaktadır. Teorik çerçeve olarak sunulan hususlar genel yaklaşımların ifade edilmesiyle sınırlı kalmıştır. Proje önerisinde belirtilen bölgesel modelleme çalışmalarının nasıl hayata geçirileceği ve kullanılacağı net değildir. Proje başlığında geçen Ege Adaları, Kıbrıs ve İstanbul Boğazı meselesinde projenin nasıl karşılaştırmalı olarak kullanılacağı boşlukta kalmış, yeterince açıklanamamıştır.	2,25
"Proje konusu, Türkçe literatürde daha önce ele alındığı için bu haliyle konunun bir özgünlük taşıdığı düşünülmemektedir. Öneride literatürde olmayan bölge üzerinden gerçekleştirilecek bir sistem analizinden söz edilmekte, bu sayede küresel sistemdeki dönüşümlerin bölge üzerinden tespit edileceği ileri sürülmekte ki, böyle bir tespitin özgünlüğü de oldukça tartışmalıdır. Projenin kapsamı çok geniş ve dağınık bir görünüm arz etmektedir. Konunun devlet, bölge ve sistem olmak üzere farklı analiz düzeylerinde eşzamanlı ve eşdeğerli olarak ele alınmak istenmesi bu karmaşıklığı daha da artırmaktadır. Ayrıca aktör düzeyinde sınırlamaya giderken hangi ölçüt çerçevesinde bunun yapıldığı belirsizdir. Örneğin Finlandiya ve İsveç gibi Arktik Konseyinin üyelerine ya da bölgeyle ilgilenen NATO'ya niye yer verilmediği anlaşılamamaktadır.Öte yandan konunun kuramsal bir çoğulculukla ele alınacağı dile getirilerek özgün değeri vurgulanmaktadır. Fakat bu durum projenin özgün değerini artırmak yerine azaltma riski taşımaktadır. Çünkü bir konuyu hem neoliberal ve neorealist sistem analizleri ile hem de sosyal inşacılık çerçevesinde ele almak demek, aynı çalışma içinde üç farklı bağlam oluşumuna yol açabilir ki, (öneride de çatışma, işbirliği ve kimlik ekseninde Arktik'in bütünsel resminin çizilmesi amacından söz edilmekte) bu üstesinden gelinmesi gereken birtakım zorlukları beraberinde getirebilir. Çünkü bu halde temel bir hipotez ortaya koymak ve onu derinlemesine analiz etmek zorlaşır. Fakat çalışmada böyle bir hipotez göze çarpmamaktadır. Gerçi proje bölgedeki çatışma ve işbirliği dinamikleri ile kimlik arasındaki karşılıklı etkileşimi sorunsallaştırma çabasındaysa da bunu net biçimde yapamamıştır. Bu sorunsalın olgunlaştırılmaya ihtiyacı var. Proje, karşılaştırmalı analiz yöntemini kullanarak, Arktik konusunda politika üreten devletlerin yönelimlerini karşılaştırmalı bir biçimde çözümleme amacı gütmektedir. Ancak bu karşılaştırmanın hangi model, yaklaşım, esaslar, başlıklar vs. üzerinden yapılacağı belirtilmemiştir. İlgili devletlerin bölge politikalarını analiz etmek, oldukça genel bir bakış açısıdır; sınırlandırmaya gidilmelidir. Proje bu şekliyle literatür taramasının ötesine taşınabilecek bir çalışma gibi gözükmemektedir. İngilizce'deki çalışmaların Türkçe'ye aktarılmasından öteye gidememe olasılığı yüksektir. "	1,25
Proje önerisi, Türkiye'de Arktik Bölge'ye yönelik yürütülen çalışmalar açısından özgün bir değer taşımaktadır. Proje, kuramsal ve hipotetik bilimsel bir çalışmadan ziyade Türkiye'ye özgü politika önerisi içermekte olup, ülkemizin Arktik bölgesindeki aktörlerden biri olmasına yönelik, siyasi, ekonomik, sosyokültürel, teknolojik, hukuki açılardan Türkiye'ye özgü stratejik bir yol haritası oluşturma amacındadır. Projenin disiplinlerarası olması önemlidir ve özgün değerini arttırmaktadır.Proje kuramsal alana katkıdan çok siyasa oluşturulmasına veri sağlamayı amaçlamaktadır. Bu durum projenin özgün değerini sınırlı hale getirmektedir. Ayrıca proje önerisinde PESTEL yöntemine eklenen DEL yöntemsel bir özgünlük olarak sunulmuştur. Ancak DEL kısmının gerçekte PESTEL içinde örtük olarak yer aldığı için büyük bir özgünlük taşımadığı sonucuna varılmıştır. 	3,75
Proje önerisinde tablet kullanımı ile sosyal öyküler aracılığıyla problem çözme becerisinin geliştirilmesi amaçlanmaktadır. Sosyal öykülerin kullanımı zihinsel yetersizliği olan bireylere sosyal beceri öğretiminde oldukça yaygındır.  Sosyal beceri öğretimine teknoloji öğesi eklemenin çalışmanın özgün yönüne ne kattığı iyi bir şekilde savunulmadığı değerlendirilmektedir. Zihinsel yetersizliği olan çocukların özelliklerinin neler olduğu belirlenmemiştir. Ayrıca, kullanılacak teknolojinin ne olacağı ve alana nasıl hizmet edeceği açıklanmamıştır. “Sosyal öykülerin yazılması ve tablet sunumlarının hazırlanmasında seçilecek olan öğrencilerin kişisel özellikleri, öğrenme tarzları, sosyal öykü için hazırlanan görseli izleme süreleri, dikkat sürelerinin uzunluğu gibi faktörler göz önüne alınacaktır.” cümlesinden anlaşıldığı üzere, öyküler ve programlar birey-bağımlı olacaktır. Dolayısıyla, her bir çocuk için özel öykü ve sunum hazırlanmasını gerekli kılacaktır. Proje önerisinde alanda tablet kullanılarak ya da kullanılmadan yapılan çalışmalara yeterince yer vermediğinden proje önerisinin alanyazına nasıl özgün bir katkı yapacağı açık değildir.  Ayrıca, kuramsal olarak problem çözme ve sosyal etkileşim becerileri zihinsel yetersizliği olan bireyler için oldukça somut çalışılması gereken ve sosyal yönü ağırlıklı becerilerdir. Hâlbuki tablet gibi teknolojik araçların sosyal etkileşimi zayıflatan özellikleri proje önerisinin amaç ve hedefleri ile örtüşmemektedir. Yukarda açıklanan nedenlerden dolayı proje önerisi özgün değeri yetersiz bulunmuştur.	1,00
"Toplumsal cinsiyet çalışmaları kapsamında özellikle gençler arasındaki yakın partner şiddeti Türkiye’de uzun yıllar üzerinde kapsamlı bir araştırma gerçekleştirilmemiş oldukça önemli bir konu olup söz konusu proje kapsamı açısından özgün bir değer taşımaktadır.   Proje önerisinde Yöntemsel açıdan Heise’nin kuramsal modeli perspektifinde inceleneceği belirtilen Eskişehir üniversite öğrencileri özelinde yakın partner şiddet araştırması bu yönüyle kuramsal açıdan da özgün bir değer taşımaktadır. Ayrıca üniversite öğrencileri kadar öğrencilerin şikayet mekanizmalarını da dahil ederek diğer kurumsal paydaşları kapsayacak şekilde geniş tutulması da özgünlük değerine katkı sunmaktadır.  Ancak projenin temel araştırma sorusunun karmaşık olması (hem toplumsal cinsiyet algısı ile flört şiddeti algısı arasındaki ilişkiyi ölçme, hem de kurumların önleyici faaliyetlerine etkisinin ölçülmesi gibi) proje özet dokümanında ve literatürde değinilmeyen ve hedeflerin önemli bir kısmıyla örtüşmeyen şekilde kurgulanmış, bu durum ise özgünlük değerini olumsuz etkilemektedir. Çünkü proje konu ve kapsamında belirtilen hususlar ile araştırma soruları ve hipotezleri farklı konulara işaret etmektedir. Toplumsal cinsiyet eşitliği kavramı ve toplumsal cinsiyet algı ölçeği ile ilgili literatüre değinilmemiştir. Çalışma toplumsal cinsiyete dayalı şiddet konusunda (özel olarak flört şiddeti konusu) Türkiye literatürüne yeterince değinmemekte özellikle bu konuda Türkiye temsil kabiliyeti yüksek nicel araştırmalara hiç atıf yapılmamaktadır. Kadına yönelik aile içi şiddet konusunda resmi istatistiklere de kaynak teşkil eden ASPB ve HÜNEE işbirliğinde 2008 ve 2013 yıllarında gerçekleştirilen araştırmaların bulgularının çalışmanın literatür derlemesi kapsamında yer almamıştır. Bu araştırmalar; eş ya da birlikte olunan kişiden uygulanan şiddet araştırıldığından dolayı konunun irdelenmesine katkı verebilecek hususları barındırmaktadır. Çalışmanın gerçekleştirileceği Eskişehir ve üniversiteleri hakkında çok sınırlı bilgi verilmektedir. Dolayısı ile flört şiddeti olgusunun yaşanması üzerinde mevcut sosyal bağlamın bir etkisi olup olmadığı daha ayrıntılı tartışılmalıdır. Ekolojik yaklaşım uyarınca bağlam ve sosyal çevrenin etkisi daha fazla irdelenmelidir.Konuyla ilgili çok sayıda kamu kurumu ile irtibat kurulduğu anlaşılmaktadır. Bu kurumlardan Eskişehir ve üniversite çevresinde söz konusu olayların yaşanma sıklığı ve biçimlerine ilişkin bilgi elde edilip edilmediği belirsizdir. Araştırmanın ele aldığı ve çözüm önerileri sunmak istediği meselenin sosyolojik bir sorun olup olmadığını gösterecek yeterli objektif veri sunulmamaktadır.Heise’nin (2011) geliştirdiği Ekolojik Model ve radikal feminist yaklaşımın çalışmanın kavramsal çerçevesini oluşturduğu belirtilmektedir. Kuramsal tartışmalarda atıf yapılan bu yaklaşımların araştırma soruları ve hedefleri oluşturulurken ne şekilde değerlendirilmeye alındığı yeterince açık ifade edilmemiştir. "	3,00
"Proje özgün değerini 'masa başı çalışma olmaması' olarak niteleyerek, ""yaşanmışlıklar"" ve resmi verilere dayanmak olarak belirtmektedir. Ancak bu iki değişken çalışmayı özgün kılmıyor çünkü herhangi bir sosyal sorun araştırılırken de aynı yol takip edilmektedir. Thamadeliğin toplumsal sorunları çözdüğü, memnuniyetsizliği azalttığı varsayıldığı için tanıtılması, yeni kuşaklara aktarılması ve işlevsel hale getirilmesi gerektiği vurgulanarak geleneksel bir düzenleyici kurumun canlandırılması öneride özgün bir katkı olarak sunulmaktadır. Projenin iddia edilen özgün yanı artan şiddet, anlaşmazlık ve çatışmaların çözümünde bir tür liderlik rolü yüklenen Thamadeliğin işlevselliğinin sorgulanmasıdır. Ancak buradaki ana sorun, başlangıçta işlevselliğinin sorgulanacağı belirtilen düzenleyici kurumun aslında bu işlevselliğinin sorgulanmaksızın kabul edildiğine dair açıklamalarla dolu çelişkili ifadelerin varlığıdır. Projede temel hedef Thamadelik kurumunun toplumsal düzenin kurulması sürecindeki faydalarının araştırılması olarak görülmektedir. Bu yaklaşım araştırma başlamadan Thamadelik kurumuna olumlu bir önyargı ile bakılarak araştırmanın tasarlandığını ortaya koymaktadır. Oysaki bu kuruma daha objektif bir bakış açısıyla yaklaşmanın bilimsel açıdan daha uygun olduğu düşünülmektedir. Bir başka özgün yan olarak kendilerinden önce söz konusu kurum ile ilgili yapılan çalışmaların 'sahada yapılan çalışmalar olmadığı için' bilimsel çalışmalar olarak görülmeyerek eleştirilmesidir. Oysa bu çalışmaların bir kısmı sahada yapılan çalışmalar sonucu üretilen eserlerdir ('Geleneğin İcadı: Çorum Çerkezleri Örneği"" gibi.). Ayrıca bir çalışmanın bilimsel olması için muhakkak sahaya dayalı olması gerekmemektedir. Literatür taraması Çerkesler üzerine bugüne değin yapılmış çalışmaların bir dökümü niteliğindedir, oysaki önerilen çalışmanın liderlik ve doğal/otantik liderlik ve toplumsal düzen arasındaki ilişki, otantik liderliğin dönüşümüne ilişkin literatürü üzerine odaklanması gerekmektedir. Önerinin genelde Çerkes kültürü ile ilgili araştırmaları kapsadığı ve projenin temel konusu olan Thamadelik ve otantik liderlikle ilgili olarak Avledin (2004), Natho (2009), Tuna (2009), Kaya (2011), Yüksel (2011), Taşdemir (2016) gibi konuyla ilgili ve proje konusuyla örtüşen çalışmaları incelemediği tespit edilmiştir. Geleneksel toplum yapısına ait toplumsal kurumların modernleşme ile birlikte işlevini kaybetmesi veya işlevlerinin değişim ve dönüşümü ile ilgili sosyolojik çalışmalar proje önerisinde yer almamaktadır. Bu nedenle önerilen araştırmanın kuramsal ve kavramsal arka planı güçlendirilmelidir. Türkiye’de Thamadelik gibi toplumsal kurumlara benzer işlevler gören diğer geleneksel kurumlar (örneğin, Dedelik ve Melelik kurumları gibi) bulunmaktadır. Bu kurumların günümüz toplumsal koşullarındaki varlıkları, değişim ve dönüşümlerini inceleyen sosyolojik çalışmaların incelenmediği anlaşılmaktadır. Özetle, çalışmanın tasarımında genel itibarıyla sosyoloji literatüründe önemli yer tutan ‘toplumsal değişmenin’ kuram ve kavramlarıyla bir ilişki gözlemlenmemiştir. Dolayısıyla çalışmanın temelleneceği kuramsal çerçeve belirsiz kalmaktadır.   Önerilen çalışmanın ana ve alt soruları muğlaktır. Ayrıca proje önerisinde ifade edilen 12 alt sorudan bazıları birbiriyle çok benzeşmekte, bazılarının ise ana soru ile ilişkisi belirsizdir. Ayrıca proje önerisinde konu kapsamı, literatür taraması ve ortaya konulan araştırma sorularından önemli bir kısmı proje sahibi ve arkadaşları tarafından Mart 2018 tarihinde yayınlanan “As A Social Control Mechanism ‘Thamade’: Can Be A Model Solve The Social Problems?” başlıklı makalenin içinde geçen araştırma sorularının aynısıdır. Bu yönüyle proje önerisinin özgünlük değeri azalmaktadır. Son olarak projenin ortaya koyduğu metodolojik yaklaşım yöntemsel bir katkı olarak özgün değeri artırıcı bir özellik olarak sunulmasına rağmen yeterince gerekçelendirilmemiştir.  "	1,00
Proje önerisi Türkiye’de sivil havacılığın uluslararası siyaseti konusundadır. Uluslararası İlişkiler disiplininde özgül ve nispeten dar kapsamlı olmakla birlikte geleneksel ve bilindik olmayan, yeni ve sıra dışı bir konu ve çalışma alanıdır. Sivil havacılığın uluslararası siyaseti bağlamında Türkiye’nin uluslararası konumunun tarihsel bir perspektifle, söylem/içerik analizi kullanılarak araştırılması projeyi ilgi çekici kılmaktadır. Bir başka ifadeyle, projenin yeniliği, Türkiye’nin uluslararası ilişkilerini ve kimliğini yeni bir perspektifle Türkiye’de sivil havacılığın gelişimi üzerinden okumasıdır. Proje hem THY'nin siyasetle ilişkisi, hem de sivil havacılık üzerinden yönetici seçkinlerin devletin kimliğini nasıl tanımladıkları ve bu tanımlamanın zamanla nasıl değiştiğinin ortaya konulması açısından özgün görünmektedir. Bu yönüyle nispeten çok daha sınırlı çalışmaya konu olmuş sivil havacılığın araştırılması literatüre önemli bir ampirik katkı olacaktır. Bununla birlikte, projenin özgün değerini zayıflatan bazı hususlar tespit edilmiştir. Projedeki konu ile ilgili daha önce çalışılan yumuşak güç ve kamu diplomasisi gibi kavramların ötesinde yeni bir kavramsal ve kuramsal bir çerçeve oluşturma ve metodolojik katkı sağlama iddiası öneride yeterince tartışılmamıştır.Çalışmanın önde gelen özgünlüğünün, “Batı-merkezci olarak bilinen uluslararası ilişkiler kuramını sorgulamaya açması”, aynı anda “Batı-dışı uluslararası ilişkiler kuramının sınırlarını geliştirmesi” olarak iddialı bir hedefi içerdiği ifade edilmiştir. Ancak projede bunun nasıl gerçekleştirileceği açıklanmamış ve varsayımlar ve hipotezler sunulmamıştır. Ayrıca, Türkiye’nin ne ölçüde Batı-dışı bir örnek olduğu, ya da ne kadar Batı-dışı dünyayı ve uluslararası ilişkiler düşüncesini temsil ettiği veya edebileceği tartışmalı varsayımlardır.Literatürde ifade edilen kimi zayıf argümanların (örneğin, sivil havacılığın uluslararası politikada nüfuz alanı geliştirdiği iddiası) proje önerisinde temel bir nedensellik olarak varsayılması özgün değeri zayıflatmaktadır. Sivil havacılığın uluslararası siyaset boyutunun incelenmesi iddiasına rağmen projede THY dışında özel havacılık şirketlerine yer verilmemesi önemli bir eksiklik olarak görülmektedir.Disiplinlerarası bir çalışma iddiasına sahip olan proje, bunun nasıl gerçekleştireceğini yeterince yansıtmamaktadır. Örneğin, iletişim disiplininin bu projeye katkısının ne olacağı belirtilmemiştir. 	3,50
"Proje önerisi, özgün değerin ""Ortadoğu'daki bölgesel düzenin hem kavramsal hem de ampirik olarak yenilikçi bir şekilde ele alınması"" olduğunu belirtmekte, bu çerçevede bölgesel düzen literatürüne kavramsal ve ampirik bir katkı yapma iddiasındadır. Ayrıca bugüne değin Ortadoğu'ya ilişkin çalışmaların genellikle güvenlik gibi tek boyuttan ele alındığını belirterek, proje önerisinin bütünlükçü bir bakış açısı sunarak kuramsal bir özgün değer üreteceğini de ileri sürmektedir. Dolayısıyla önerinin özgün değerinin 2003 sonrası Ortadoğu'daki bölgesel düzenin yenilikçi ve bütünlükçü bir yaklaşımla ele alınarak 2003'ten gelen sürekliliklerin ve 2011'deki değişimin açıklanması olduğu anlaşılmaktadır. Ancak projede bu iddiaları gerçekleştirmeye dönük ciddi sorunlar tespit edilmiştir.Öncelikle proje önerisinde ileri sürülen yaklaşımın kuramsal bir katkı sunmasına imkan verecek hipotez ve araştırma soruları bulunmamaktadır. Bu nedenle, proje önerisinde esasen Ortadoğu'yu incelemeye dönük bir kuramsal yaklaşım değil, sadece yeni bir analitik kavramsal çerçeve önerisi bulunmakta, fakat bu kavramsal çerçeve bir bağlam oluşturmaya imkan vermemektedir. Bölgesel düzen kavramı ile proje Uluslararası İlişkiler kuramlarından neorealizm ve inşacılık, Uluslararası Politik İktisat alanından bölgeselleşme/bölgeselcilik ile karşılaştırmalı siyaset alanından devlet-toplum ilişkileri gibi bir çok farklı yaklaşımı sentezlemeye çalışıyor görünmektedir. Böyle bir yaklaşım bölgesel düzeni tek bir değişkene bağlı kalmadan daha kapsamlı ve bütüncül bir araştırma ve açıklama fırsatı sunabilirdi. Ancak, projenin karşılaşacağı önemli bir sorun ya da güçlük, ortaya çıkacak çeşitli verilerin, farklı bulguların ve bunların analizlerinin nasıl uzlaştırılacağı veya sentezleneceğidir. Kapsamlı bir araştırma ve bütüncül bir analiz çabası, fazla eklektik bir yöne kaymıştır. Bir başka deyişle, proje neden bu alanları seçtiğini ve aralarında nasıl bir ilişki bulmayı beklediğini veya nasıl bir ilişki kurmayı düşündüğünü açıkça tartışmamıştır. Dolayısıyla özgün değer olarak ileri sürülen kavramsal, kuramsal, ampirik ve politika analizi katkısı çok anlamlı gözükmemektedir. Bir diğer önemli sorun, konunun nasıl sınırlandırıldığının ve kapsamının ne olduğunun tam olarak netleştirilmemiş olmasıdır. Çalışmanın önerilen kavramsal ve ampirik çerçevesiyle politika analizi hedefi ilişkilendirilmemiştir. Örneğin, öneri 2003 sonrası Ortadoğu'daki bölgesel düzenin açıklanmasıyla ilgiliyken, Türkiye'ye özgü senaryo inşası ve politika önerilerinin projeye eklenmesinin uygun olmadığı değerlendirilmiştir. "	2,00
Siyaset Bilimi alanında yapılan araştırmalarda genelde ulusal seçimler/milletvekili seçimleri düzeyindeki siyasete odaklanılmakta ve sonuç olarak yerel siyasal dinamikler ve faktörler ihmal edilmektedir. Bu nedenle yerel seçimlerdeki seçmen davranışını araştırmayı hedefleyen projenin bu anlamda özgün değeri bulunmaktadır. Ayrıca bu araştırma önerisi, seçmenlerin yerel seçimlerde siyasi parti tercihlerinin belediye hizmetleri hakkındaki değerlendirmelerinin ne kadar etkili olduğunu ortaya koyarak hesap verilebilirlik olgusunun anlaşılmasına katkıda bulunacaktır. Öte yandan proje önerisinde yerelleşme, adem-i merkeziyetçilik, denetim, hesap verebilirlik denetimi gibi kavramların yeterince açıklanmamış olması bir eksiklik olarak değerlendirilmiştir. Özellikle yerelleşme ve adem-i merkeziyetçilik gibi kavramların projeyle ilgisi yeterince görülememiştir. Bu eksiklik, her ne kadar kavramsal düzeyde gibi görünse de araştırmanın çerçevelendirilmesini doğrudan ilgilendirdiği için, projenin özüne ve içeriğine dönük olarak da önemli etkiler doğurabilecektir. İstanbul’un Türkiye için önemi tartışılmaz olmakla birlikte, özellikle belediyecilikte İstanbul’un Türkiye genelinden çok farklı dinamiklerle yerel seçim tecrübesi yaşadığı bilinmektedir. Bu nedenle İstanbul özelinde yapılan bir çalışmayla Türkiye genellemesi yapmanın kısıtları olduğu dikkate alınmalıdır. Bu anlamda proje başlığı gözden geçirilebilir. Türkiye’de yerel seçim ve belediye yönetimlerinin değerlendirilmesiyle ilgili mevcut yazının daha kapsamlı bir değerlendirmesi mümkündür. 	4,25
Proje önerisi, ele aldığı konuyu kapsam ve sınırları ile net biçimde tanımlamış, konuyla alakalı literatürü çalışmanın amacına ve özgün tarafına vurgu yapar şekilde detaylı biçimde aktarmaktadır. Proje önerisi bu anlamda yeterli kavramsal ve kuramsal temele sahiptir. Bu genel çerçeve içinde proje önerisinde azınlık kökenli milletvekillerinin azınlıkları temsil etme kabiliyet, katkısı, azınlıkların siyasal temsilinde temsil eden ve edilen arasındaki kopukluğun nedenleri örneklem üzerinden incelenmektedir. Ayrıca azınlık kökenli temsilcilerin azınlıkların temsilinde nasıl bir rol oynadıkları, ulusal ve ulus üstü düzeylerde temsilin nasıl şekillendiği ve azınlıklar dışındaki siyasal olarak dezavantajlı grupların temsilinde bu temsilcilerin oynadıkları rolün tespit edilmesi mevcut yazına önemli bir katkı olacaktır. Avrupa’da yaşayan Türklerin siyasi temsiline dair yeni bilgiler elde edilmesi mümkün olacaktır. Öte yandan, projede kullanılan teorik yaklaşımların (yeni kurumsalcılık (new institutionaiism) ve inşacı (constructivism) yaklaşımlar) projenin ana konusuyla yeterince ilişkilendirilmediği değerlendirilmiştir. Ayrıca yöntemsel sorunlar (mesela kavramsallaştırma, örneklem seçimi ile ilgili sorunlar) araştırmanın özgün değerini kısıtlamaktadır. 	4,50
"Türkiye'ye dönenlerin dönüş motivasyonlarının ne olduğunun ortaya konulması ve politika üretme bağlamında veri tabanı oluşturacağından önem taşımaktadır. Proje önerisi, başarıya ulaşması halinde çözüm odaklı öneriler getirme ve alana ilişkin akademik literatüre katkı sunma potansiyeline sahiptir. Ancak;  “Yurtdışından dönen Türkiye kökenli göçmenler” tanımının kimleri içerdiği belirlenmelidir: Anne-babası yurtdışına göç etmiş, kendisi de yurtdışında 2. Kuşak (ya da 3. Kuşak) olarak doğan ve Türkiye’ye dönen kişiler mi, yoksa kendisi bir süre öğrenim, çalışma gibi amaçlarla gidip daha sonra Türkiye’ye dönen kişiler mi? Literatür tartışmasında bu iki grupla ilgili farklı çalışmalara yer verilmiştir. Ancak projenin hedefinde hangi grubun olduğu açıklanmalıdır.   Çalışmanın hedefleri çok genel ve soyut görünmektedir. Önerilen projenin hangi kuram ve yaklaşımlarla, akademik bilgi olarak nasıl bir katkı yapacağı öngörülebilmelidir. Fenomenolojik yaklaşım olarak belirlenen teorik çerçeve yeterince ayrıntılandırılmamıştır, ilgili kavramsal tartışma yapılmamıştır, özgün değeri oluşturan metodolojik katkı yeterince net ortaya konmamıştır.   Projenin hedeflerinden biri, Türk diasporası alanlarına katkı sağlamak olarak belirlenmiştir. Bu hedefin de araştırma önerisi içinde anlatılması ve açıklanması gereklidir.   Literatür taramasının daha eleştirel olması, sadece özet şeklinde sunulmaması gerekmektedir. Literatür kısmının başındaki ilk üç örnek proje konusu ile ilgili / benzer çalışmaların neler olduğu anlatılmakta ancak bu projenin onlardan nasıl farklılaştığına değinilmemekte, literatürdeki hangi boşluğun nasıl doldurulacağı net olarak ifade edilmemiştir. "	2,60
Türkiye'de afet yönetiminin sorunları olabilir ve bu sorunlara çareler bulmak da mümkün olabilir. Ancak sunulan bu projenin özgün değeri önemli ölçüde eksiklikler içermektedir. Öncelikle afet tanımı ile ilgili net bir yaklaşım sergilenememiştir. Örneğin Suriye krizi bir afet durumu olarak ele alınmıştır. Diğer yandan proje önerisi afet kavramı çerçevesinde birçok sorunlar yumağıyla aynı anda baş etmeyi hedeflemektedir.Dolayısıyla projenin özgün değeri ortaya konulamamıştır. Yeni bir afet yönetimi modeli önerme amacının olduğunu iddia eden bu çalışma akademik bir araştırma projesinden çok, bir politika makalesi (policy paper) gibi durmaktadır. Ancak bu amaç dahi özgün bir değer oluşturacak şekilde ortaya konulamamıştır. Gerek sorulan sorular, gerek izlenecek yöntemsel prensipler açısından proje önerisinde kafa karışıklığı ve belirsizliklerin olduğu görülmektedir. Bu nedenle projenin yeterince özen gösterilmede hazırlandığı kanaati oluşmaktadır.Bağımlı bağımsız değişkenlerle ilgili verilen tartışma bu kavramların tam oturtulmadan kullanılmakta olduğu kanaati uyandırmaktadır. Projede bağımlı değişken (AB ve Türkiye vatandaşlarına afet yönetimi önlemlerinin temin edilmesi ve mücavir coğrafyalara kendi kanallarıyla insani yardımın ulaştırılması ve afet diplomasisinin yürütülmesi) ve bağımsız değişken (afet yönetimi, insani yardım ve çatışma ile ilişkili nitelikler, mekanizmalar ve deneyimler) arasındaki ilişkinin nasıl test edileceği, entegre afet yönetim modelinin nasıl oluşturulacağı net olarak anlaşılamamıştır. Hatta bazı değişkenler hem bağımlı hem de bağımsız değişken olarak kullanılmaktadır.Proje kurgusunda yer alan aktörlerin (Türkiye ve AB) birbirinden nitelik olarak farklı özelliklerde olması projenin yapılabilirliğini zayıflatan önemli bir eksikliktir. 	1,00
"Önerilen proje formel anlambilim, psikodilbilim ve bilişsel gelişim alanlarını bir araya getirecek nitelikte bir proje olarak, ulusal alanyazında az çalışılmış “Koşullu İfadeler” bilgi birikimine ve uluslararası alanyazına önemli katkılar yapma potansiyeline sahiptir. Önerilen çalışma, koşullu akıl yürütme becerisinin gelişimsel açılımını farklı yaş grupları ile (okul öncesi, okul çağı ve yetişkinler) karşılaştırarak, her yaş grubu içerisinde hem koşullu ifadelerin tiplerini (modus ponens, modus tollens, sonucu-yadsıma, koşulu-olumlama) hem de bağlamlarını (soyut veya somut bağlam) manipüle ederek kuramsal önerileri sınamayı hedeflemektedir. Sonuç olarak, gerek yetişkinlerin gerekse çocukların koşullu ifadelerinin formel bir modellemesi yapılacaktır. Buna ek olarak, katılımcıların sadece davranışsal verilerinin değil (doğru cevap oranı gibi) aynı zamanda işlemleme sürecine ilişkin verilerinin de (odaklanma süresi, tepki süresi) değerlendirilecek olması özgün değeri arttırmaktadır.Sonuç olarak, yeni yeni gelişmekte olan ""Deneysel Edimbilim"" alt alanında örnek teşkil edecek bu projenin kullanılacak metodoloji - sistematik deneysel tasarım ve katılımcıların hem çocuk hem de yetişkinlerden oluşması gibi yönleri özgün değere katkı sağlamaktadır."	5,80
"Proje önerisi, Türkiye'deki sanatçıların sanat profesyonellerinin ve sanat izleyicilerinin üretimlerine ve deneyimlerine dayalı, bütüncül bir çağdaş sanat inceleme, değerlendirme ve izleme ağı kurarak tarihsel, kuramsal, ampirik yöntemler aracılığıyla geliştirilecek izleyici deneyimi ölçme modelini yaygınlaştırmayı hedeflemektedir. Türkiye'de çağdaş sanat gündemine katkı sağlayan tüm paydaşlar açısından faydalı çıktıları olabilecek nitelikteki projenin günümüz medya teknolojilerinin kullanımını da içeren işler üzerinden Türkiye özelinde izleyici deneyimini ölçmeye yönelik bir model geliştirme hedefi projenin özgün değeri olarak öne çıkmaktadır. Ayrıca çok yönlü bir bakış açısıyla; sanatçı, sanat profesyonelleri ve sanat izleyicisi paydaşların bir arada projeye dâhil edilmesi çalışmanın özgün değerine katkı sağlamaktadır.Öte yandan proje önerisinin özgün değerine ilişkin aşağıdaki eksiklikler tespit edilmiştir:Beden, bedensellik ve teknoloji konularında özellikle sanat ve tasarım alanında üretilmiş hacimli bir literatür mevcuttur. Bu literatürün konuyla ilişkilendirilerek tartışılmaması eksiklik olarak değerlendirilmiştir. Bu konuda literatürdeki tartışmalara bağlanarak açıklanması gereken özgün değer, kuramsal çerçeve eksikliği nedeniyle yeterince iyi ifade edilememiştir.Araştırma konusunun ve özgün değerinin ortaya konduğu ve tartışıldığı kısımlar, çok sayıda düşünce ve ifade tekrarları içermekle birlikte, projenin özgün yaklaşımı, kendi kuramsal çerçevesi ve araştırma süreciyle ilişkisi bağlamında nasıl gelişeceği muğlak kavramsal tartışmalar içinde kaybolmaktadır. Kavramsal tartışmalar ortaya konduktan sonra, projenin yaklaşımı ve çerçevesiyle ilişkisi daha net olarak ifade edilmelidir.Proje önerisinde “izleyici deneyimi” konusunun operasyonel tanımının eksik kaldığı görülmektedir. Deneyim olgusuyla ilgili literatürde farklı kuramsal yaklaşımlar ve ölçüm modelleri vardır. Proje önerisi Türkiye'de Çağdaş Sanat'ta Teknoloji Beden ve İzleyici Deneyimi'ni Ölçmeye yönelik olmakla birlikte proje başvuru metninde yararlanılan kaynakçada Çağdaş Sanat ve Türkiye bağlamında yeterli sayıda kaynağa yer verilmediği görülmektedir. Bu açıdan kaynakçanın genişletilmesi, çağdaş sanat ve Türkiye ilişkisinin daha somut olarak mevcut literatüre atıfta bulunarak ortaya koyulması uygun olacaktır."	3,80
Bu projede problem alanı olan dinî, tarihî ve kültürel dokunun, zengin kültürel çeşitliliğe sahip bir alanda araştırılması ve bu çerçevede verilerin toplanması özgün bir nitelik taşımaktadır. Özellikle karşılaştırmalı bir çalışma olmasıyla da farklılık göstermektedir. Elde edilen verilerin inanç ve ritüeller, mekân, metin, tarih ve müzik bağlamında bütüncül bir analize tabi tutulacak olması da çalışmaya değer katmaktadır. Ancak, proje önerisinin Siirt, Diyarbakır ve Mardin illeriyle sınırlandırılmış olmasının gerekçesinin yeterince açıklanmamış olması bir eksiklik olarak değerlendirilmiştir.  	5,40
"İkizlerin dil gelişiminde jestlerin rolünü inceleyen kapsamlı ve TÜBİTAK desteği ile daha önce tamamlanan 111K270 numaralı projenin veri tabanından hareketle planlanan bu proje, hem ikizlerin dil gelişimi sürecinin hem de jest alanyazınında daha önceden incelenmemiş bir grubun (ikizleri) dil gelişiminin daha iyi anlaşılmasına katkı sağlayacaktır. Ayrıca, 1;0-3;0 yaş aralığındaki ikiz ve tekil çocukların dil edinim süreçlerinde jestlerin rolünün Türk dilinde betimlenmesi ve benzerlik ve farklıklarının saptanabilmesi projenin özgün yanını oluşturacaktır. Yöntemle ilgili sorunlar giderildiğinde aşağıda belirtilen noktalar projenin özgün değerine katkıda bulunabilir:ikiz çocuklarda jest kullanımı gelişimine odaklanan ulusal ya da uluslararası her hangi bir çalışmanın bulunmamasıikiz çiftlerinde cinsiyet eşleşmelerinin dikkate alınması,ikiz çocukların annelerinin jest kullanımlarının detaylı olarak araştırılacak olması,ikiz çocukların annelerinin jest kullanımlarının da kodlanarak her birinin dil gelişimi ile ilişkilendirilecek olması,söz konusu incelemelerin boylamsal olarak yapılacak olması."	4,60
Önerilen proje iki dillilerde zihinsel sözlük organizasyonunu anlamaya yönelik bir projedir. Alanda mevcut olan iki görüşün biri zihin sözlüğünün iki dillilerde sesbilgisel/yazımsal temele dayandığını diğeri de anlamsal temele dayandığını savunmaktadır. Bu proje önerisi bu iki görüşü sistematik olarak sınamak üzere planlanmıştır. Konunun araştırılması alana olan kuramsal katkı özelinde önemlidir ve özellikle Türkçe bağlamında iki dilli zihni anlamaya yönelik değerli bir adım oluşturacaktır. Önerilen projenin özgün değerini artıran ana unsur uluslararası literatürde daha önce ele alınmamış bir sorusu olmasından ziyade, bu alana Türkçe dili açısından katkı sağlayacak olmasıdır. Ayrıca proje başlığında, iki dilli olma vurgulanmış olmasına rağmen, kuramsal ve işevuruk olarak tanımlanan iki dilliğinin eş zamanlı iki dilliliği karşılamamış olması da özgün değeri düşürmektedir. 	4,40
"Proje önerisi, Geleneksel Ekolojik Bilgi’nin alan çalışması ile derlenip tespitine ve analizine yönelik olmasıyla özgün değer taşımaktadır. Ayrıca, alan araştırmasının yapılacağı mekan olan Kaz Dağları ve Uludağ çevresi Türkiye’de ekolojik bilginin derleneceği önemli yerlerden biridir. Ancak, proje metninde sözü edilen ""geleneksel ekolojik bilgi"" kavramı ve literatürü hakkında yeterince bilgi sunulmaması projenin özgün değerini olumsuz etkilemektedir. Ayrıca, literatürün ve kaynakçanın da yeterli ve güncel olmaması da bir eksiklik olarak değerlendirilmiştir. Buna ek olarak, 2019 yılında alandan derlenecek verilerle Türk Mitolojisi arasında kurulacak ilişki de yeterince tanımlanmamıştır. "	4,60
"Proje önerisi ile farklı disiplinlerden gelen öğrencilerin uzamsal bilişleri biri yeni olmak üzere çeşitli testlerle boylamsal olarak ölçülmesi planlanmaktadır. Bununla birlikte proje önerisinin özgün değerini düşüren önemli noktalara aşağıda yer verilmiştir: Bir üniversitede sosyal bilimler, mimarlık veya mühendislik bölümlerine yerleşmiş olan öğrencilerin bu bilişsel yetenekler açısından zaten birbirlerinden farklı olması beklenir. Öneride bu fark göz ardı edilmiş, öğrencilerin birinci senedeki durumlarının temel alınarak eğitimleri boyunca geçirecekleri değişimlerin çalışılmasının önemi vurgulanmıştır. Ayrıca gruplar arasındaki farklılıkları doğru bir şekilde ortaya koyabilmek için karıştırıcı olabilecek değişkenlerin (örneğin cinsiyet, alınan derslerin içeriği, devam durumu, kampüse aşinalık vb. ) kontrolü yeterince ayrıntılı olarak ele alınmamıştır. Ancak bahsi geçen bilişlerin ilişkilerinin altında yatan mekanizmalar incelenmemektedir; dolayısıyla betimsel bir çalışma olarak değerlendirilebilir. Bu durumda bölümler arasında bulunacak farkın teorik ve uygulama alanlarına nasıl bir katkı sağlayacağı ve araştırma bulgularının STEM alanları ile ilgili eğitimlere ne şekilde bilgi sağlayabileceği açık değildir.Proje başvurusunda ""Bu nedenle, önerilen araştırmanın bulgularına göre mekânsal düşünce tarzı, uzamsal yetenekler ve bunları ölçen görevler arasındaki ilişkiyi ortaya koymak olası açığı kapamak ve gelecekte STEM alanlarında eşit istihdam hakkı ve yetkisi sağlayacaktır."" denmektedir. Fakat bu ifade ne literatürle ne de yöntemle temellendirilmemiştir.Projeye temel alınan pilot çalışmadaki bulguların, özellikle bölümler arası beklenen sonuçların bulunamamış olmasının önerilen projenin kurgulanmasını ne şekilde yönlendirdiği açık değildir. "	1,60
"Önerilen projede, görsel algı sırasında göz hareketleriyle takip edilen görsel uyaranların hareketine yönelik henüz açığa kavuşturulmamış öngörü mekanizmalarının araştırılacağı belirtilmiştir. 'Predictive coding' yani öngörüye dayalı nöral kodlama modelleri son yıllarda gittikçe yaygınlaşarak, görsel sistemin ve genelde insan beyninin dayandığı çalışma prensiplerini iyi bir şekilde ifade eden bir model olarak yoğun bir şekilde kabul görmeye başlamıştır. Önerilen projede de ""öngörüsel kodlama"" projenin ana konusu olarak ifade edilmekte, fakat konu-kapsam ve literatür özeti kısmında bu konuya yeterince yer verilmemektedir.Önerilen bu projede daha önceden kullanılan bir yöntem genişletilerek kullanılacaktır. Daha net ifade etmek gerekirse, önceki deneylerde katılımcıların gözleri bir noktada sabit tutulurken, bu projede göz hareketleri de bir değişken olarak düşünülmüştür. Göz hareketlerinin bulunması, ekolojik olarak deneyleri daha geçerli hale getirebilir. Önemli bir modelin, şimdiye kadar olduğundan farklı olarak göz hareketlerini de kapsayacak şekilde test edilmesi özgün değeri arttırmaktadır. "	5,00
Projenin amacı Stroop etkisinin uyumlu ve uyumsuz koşullarda ayrıntılı olarak incelenmesidir. Proje önerisinde alanyazında ilk defa tepki hareketinin gözlemlenmesi ile liste düzeyi uyumluluk oranı (UO) etkisinin incelenecek olması özgün olarak değerlendirilmiştir. Bilişsel kontrol işlemlerinin tepki hareketi ile incelendiği önceki çalışmalar harekete başlama süresi ve çizgi altında kalan alan değişkenlerinin birbirinden farklı ama birbiriyle ilişkili tepki eşiği ve alternatif tepkiler için elde edilen kanıtın büyüklüğü olarak tanımlanan iki bilişsel işlemi gösterdiğini rapor etmiştir. Literatürde bu konuda farklı açıklamalar ve çelişkili bulguların mevcut olduğu düşünüldüğünde, çalışmanın liste düzeyi UO değişimlemesinin tepki eşiğinde mi, yoksa alternatif tepkiler için elde edilen kanıtın büyüklüğünde mi (ya da her ikisinde birden mi) bir değişime neden olduğunu inceleyecek olmasının alanyazına özgün bir katkı olacağı düşünülmektedir.Projede deneme-içi sürekli gözlem yaklaşımı ile Stroop görevi sırasında hareket eğrilerinin sürekli biçimde gözlemlenmesi ve bunların karar mekanizmalarındaki parametreler ile ilişkilerinin incelenmesi son derece ilginç ve özgün değeri arttıran unsurlardır. Deneme-içi sürekli gözlem yöntemleri, konvansiyonel yöntemlere göre çok daha zengin ipuçları vermektedir.Ancak projede kullanılacak Stroop testinin ve deney süreçlerinin altında yatan bilişsel mekanizmalar açık bir şekilde ifade edilmemiştir. 	5,20
Proje önerisinde dışlanmaya maruz kalmanın bilişsel beceriler üzerinde ne gibi olumsuz veya olumlu etkilere yol açtığının son yıllarda artan bir ilgi ile araştırıldığı belirtilmektedir. Bu araştırmada dışlanmanın bilişsel süreçlerden biri olan çalışma belleği performansı üzerindeki yaratmış olduğu etkinin inceleneceği belirtilmiştir. Aşağıda belirtilen noktalar araştırmanın özgün değerini düşürmektedir: Dışlanmanın, bellek de dahil bilişsel süreçlere etkisi olduğu hakkında literatürde kanıtlar varken, bu çalışmanın yeni olarak ne katacağı net bir şekilde ifade edilmemiştir. Örneğin, her ne kadar emojilerin etkilerinin incelenecek olması çalışmanın özgün değerini arttıracak olsa da N-geri görevinde dışlanmanın bozucu etkisi olduğu bilinirken, bunun bir de sosyal anlamlı bir uyarıcı ile uygulanmasının nedeni açık bir şekilde ifade edilmemiştir.Proje önerisinde özgün değeri vurgulamak üzere yapılmış olan, “Deneysel araştırma yönteminin kullanıldığı bu gibi küçük örneklemli çalışmalarda elde edilen bulguların geçerli olup olmadığını anlamanın tek yolu aynı paradigma/görev kullanılarak farklı örneklemlerde tekrar edilmesidir. Ancak bu sayede belirli ve kısıtlı bir örneklemde elde edilen bulgunun geçerli ve güvenilir olduğu iddia edilebilir”, şeklindeki açıklamanın çok genel bir açıklama olduğu ve projenin özgün değerini arttırmadığı düşünülmektedir.  Bu araştırmanın literatüre nasıl bir yenilik ya da katkı getireceği açıklanmamıştır.Psikolojik dışlanmanın çalışma belleği ile ilişkilerine ilgili literatür bağlamında değinilmiş olmakla birlikte bu proje önerisinde bu ilişkinin altında yatan mekanizmalarla ilgili hipotezler öne sürülmemiştir. Dolayısıyla proje replikasyon çalışması niteliğinin ötesine geçememektedir. Ayrıca farklı bir kültürde söz konusu ilişkilerin inceleniyor olmasının gerekçeleri ikna edici biçimde ortaya konulmamıştır. Çevrimiçi psikolojik dışlanma paradigmasının sanal top oyunu paradigmasından farklı olarak araştırmanın özgün yanına nasıl bir katkı sağlamak üzere eklendiği açık değildir.  Alanyazında düşük ve orta bilişsel yük değişimlemesi yapılmış araştırmalar varken bu proje kapsamındaki birinci deneyde düşük, orta ve bunlara ek olarak yüksek bilişsel yük koşullarının değişimlenecek olması farklı bir katkı olarak değerlendirilebilir.	1,80
Projede İngilizlerin Batı Anadolu tarımına yaptıkları yatırımları ve kurdukları çiftliklerin incelenmesi hedeflenmiştir. Özellikle bu yatırımların bölgede meydana gelen kapitalist nitelikteki dönüşümlerle ilişkisi üzerinde durulacaktır. Batı Anadolu tarımına İngiliz yatırımı konusunda literatürde sınırlı araştırma bulunmaktadır. Osmanlı İmparatorluğu'nun uluslararası kapitalizme eklemlenme sürecinde Batı Anadolu'nun ve özellikle tarımın geçirmiş olduğu dönüşümlerin arşiv çalışmalarına dayanarak incelenmesi projenin özgün değerini oluşturmaktadır. Ancak, proje önerisinin bir eksen problemi olduğu gözlenmektedir. Mevcut proje önerisi somut olarak İngilizlerin kurdukları çiftliklerin konum, boyut ve bugünkü durumlarını tespit etmeyi önermektedir. Bu kadar geniş bir alanın ve tarihi kesitin oldukça geniş bir kaynak çeşidiyle sağlıklı bir şekilde incelenmesinin sorunlu olduğu açıktır. Ekseni belirsizleşmiş haliyle projenin kavramsal, kuramsal ve metodolojik özgün katkı vermesi zor gözükmektedir. 	3,80
"Proje Tanzimat'ın ilanından Tevhid-i Tedrisat Kanunu'nun ilanına kadar olan dönemde Osmanlı tebaasından olmayan gayri müslimlerin kurdukları okullara karşı devletin politikasını incelemeyi hedeflemektedir. Bu yanıyla, proje konusu bir düzeyde özgünlük içermekle birlikte içinde bazı sorunları barındırmaktadır: Projede bir eksen probleminin olduğu anlaşılmaktadır. Nitekim proje başlığı ""Yabancı Okullaşmaya İlişkin Osmanlı Devlet Politikaları (1839-1924)"" olarak belirlenmiş olmasına rağmen, öneriden bunun bir din eğitimi çalışması olacağı izlenimi edinilmektedir. Bu birbirinden farklı iki konunun ilişkisi yeterince açıklanmamıştır.Proje önerisinde dönemin konjonktürel bağlamı dikkate alınmamıştır. Uygulanan eğitim politikalarının belirlenmesinde çok önemli faktörler olan uluslararası ilişkiler/baskılar, kapitülasyonlar ile modern merkezî devletin oluşturulma süreci yeterince vurgulanmamıştır. Eğer amaç din eğitimi bağlamında Osmanlı devlet politikalarını ele almak ise başlık ile içerik arasında bir uyumsuzluk söz konusudur."	2,60
Proje önerisinde fizik dersi öğretim programında yer alan “ışık ve optik” ile “elektrik ve manyetizma” ünitesine ait kazanımları destekleyen artırılmış gerçeklik uygulamalarının tasarlanması ve uygulanması amaçlanmaktadır. Bununla birlikte özgün değer bölümünde, proje önerisinin bilimsel kalite ve farklılığı açısından hangi özelliklerinin öne çıktığı net olarak vurgulanmamıştır. Aşağıdaki hususlar proje önerisinin özgün değerini sınırlamaktadır:Proje önerisinde “elektrik ve manyetizma” ile “ışık ve optik” konularında mevcut teknolojiler ve alanyazının yeterince araştırılmadığı görülmüştür. Ayrıca, proje önerisinin alanyazındaki mevcut araştırmalardan hangi noktalarda farklılaştığı ya da alana ne gibi yenilikler getirdiği hususları yeterince açıklanmamıştır.Proje önerisinde mevcut artırılmış gerçeklik uygulamalarının (Blippar, Layar, Wikitude vb.) yazılım geliştirme kiti(SDK) ve tarayıcılarına alternatif olabilecek ulusal bir artırılmış gerçeklik uygulaması geliştirileceği ifade edilmektedir. Ancak bunun nasıl yapılacağı öneri metninden yeterince anlaşılmamaktadır. Proje önerisi Tablo 1’de yer alan artırılmış gerçeklik uygulamaları başka araştırmacıların da içeriklerinin yüklenmesine/geliştirilmesine izin vererek etkileşimli bir ortam sunmaktadır. Ancak öneri kapsamında geliştirilecek uygulamanın bu özelliği taşıyıp taşımadığı yeterince anlaşılmamaktadır. Mobil uygulama geliştirmek için kullanılacak kuramsal yaklaşımların neler olduğu öneri metninde açık değildir.Proje önerisinde “elektrik ve manyetizma” ve “ışık ve optik” konularının niçin seçildiği alanyazına dayalı olarak yeterince gerekçelendirilmemiştir. 	2,20
"Proje ile armut üretimi ve ihracatındaki sorunların ortaya konması ve bu sorunlara da özellikle politika araçlarının bir kombinasyonu kullanılarak çözüm üretilmesi amaçlanmaktadır. Armut, ülkemizin önemli meyvelerinden biri olmasına rağmen ülke ihracatında stratejik bir öneme sahip olmadığı bilinmektedir. Öneride de armutun ülke ihracatında önemli ve stratejik bir ürün olduğu ikna edici biçimde temellendirilmemiştir.Ayrıca, literatür araştırması teknik düzeyde kalmış olup proje amaçları ile ilişkilendirilememiştir. Bu sebeple araştırmanın literatüre sağlayacağı katkı net olarak anlaşılamamaktadır. Söz konusu husus, daha önceki panel raporunda da belirtilmesine rağmen ilgili bölümde istenen düzeyde ilerlemeler sağlanamamıştır. Proje kapsamında çok sayıda soruya cevap aranması proje amaçlarının bağımsız ve dağınık olmasına sebebiyet vermiştir. Bu durum çok sayıda yöntemin bir arada kullanılmasını zorunlu kılmıştır. Amaçlar ve yöntemdeki dağınıklık projenin ana konusuna odaklanılmasıyla ilgili önemli bir sorun oluşturmaktadır. Bu nedenle proje önerisi, belli bir sorunun çözümüne yönelik olmaktan ziyade armut sektörünün arz yönünde bulunan aktörlerini kapsayan genel bir ekonomik değerlendirme ile sınırlı kalmaktadır. Önceki panel raporunda bu hususlar da belirtilmiş; ancak az sayıda küçük düzeltmeler dışında beklenen düzeyde değişikliklerin yapılmadığı görülmüştür. Önceki panel raporunda da belirtilen armutun ürün çeşitliliğinin pazarlama ve fiyat politikalarındaki etkisinin nasıl değerlendirileceği konusu netleştirilmemiştir. Burada çeşit farklılığının analizlerde nasıl dikkate alınacağı tartışılmamıştır. İhracatta önemli çeşitlere yoğunlaşılıp yoğunlaşılmayacağı belirsizdir.Birbirleri ile ilişkisi düşük çok sayıda amaçla ve çeşit farklılığını dikkate almaksızın politika bileşenlerinin sağlıklı bir şekilde belirlenmesi mümkün görünmemektedir. Bu durumda, önerilen projenin ulusal, bölgesel veya uluslararası düzeyde rekabet gücünün artırılmasına yönelik politika yapıcıların sorunlarının çözülmesine katkı sağlayamayacağı değerlendirilmektedir.İhracatı geliştirmeye odaklanan bu çalışmada yurt dışı pazar isteklerinin ve uluslararası standartların (katkı kalıntı sorunları, istenen özel standartlar vb.) ihmal edilmiş olması da optimum politika bileşenlerine ulaşmayı daha da güçleştirmektedir.Yukarıda belirtilen hususların önerilen projenin özgün değerini önemli ölçüde kısıtladığı değerlendirilmiştir. "	1,40
"Proje önerisinin literatür taramasında değinilen sosyolojik araştırmalardan nasıl bir farkı olacağı ayrıntılı bir şekilde tartışılmamıştır. Öncelikle önerinin araştırma ekibindeki bir araştırmacının yürüttüğü araştırmadan nasıl farklılaştığı parametre, tema ve göstergeler bakımından yeterince detaylı açıklanmamıştır. Örneğin bu araştırmadan farklı olarak sosyo kültürel entegrasyonun da inceleneceği belirtilmesine rağmen bu incelemenin nasıl gerçekleştirileceği net bir biçimde ortaya konmamıştır. Bu durumda söz konusu projeyle önerinin farkının, sadece örneklemin büyütülmesinden ibaret kalacağı anlaşılmaktadır; göç, entegrasyon, iskan vb. konular öneriyle yeterince ilişkilendirilmemiştir. Bu husus önerinin özgün değerini zayıflatmaktadır.  Artırılmış örneklem sayısının bir özgünlük olarak sunulması uygun değildir.  Öneride “Sosyal bilimlerde yaygın kabul gören pozitivist yöntem anlayış” eleştirilirken, niteliksel araştırmanın kapsamının da yüksek bir sayıya dayandırılarak gerekçelendirilmesi çelişkilidir. Ayrıca proje önerisinde özgün bir değer olarak sunulan kavramsal ve kuramsal katkıların nasıl gerçekleştirileceği yeterince temellendirilmediği görülmektedir. Bu çerçevede entegrasyon kavramından ne anlaşıldığı da yeterince açıklanmamış ve işlemselleştirilmemiştir. Özellikle işlevsel entegrasyon ve sosyo kültürel entegrasyon temelinde oluşturulacak teorik çerçeve yeterince izah edilmemiştir. Araştırmanın temel iddiası ve literatür taramasında yerel halkın kapsam dışında bırakılması bir eleştiri konusu yapılmışken öneride de aynı eksikliğin olması özgünlüğünü zayıflatmaktadır. Örneğin proje yürütücüsü literatür özetinde Aktepe ve diğerleri (2017) tarafından yayımlanan “Toplumsal Uyum ve Bütünleşme Bağlamında Erzincan'a Yerleştirilen Ahıska Türkleri Üzerine Bir Değerlendirme” başlıklı makaleye yönelik eleştirilerini ve proje önerisinin bu çalışmadan farkını sıralarken şu ifadelere yer vermektedir:""Daha önce de belirtilen eksikliklerin ve eleştirilerin yanı sıra anket çalışmasının sadece Ahıska Türkleriyle yapılması ve yerel halkı kapsamaması, çalışmanın en büyük açığıdır. Bu durum, uyum sürecinin tek taraflı olmadığı, sadece göç edenlerin değil, yerel halkın da göç edenleri ve göç sürecini nasıl algıladığı, göç edenleri benimseyip benimsemediklerinin son derece önemli olduğu gerçeği dikkate alındığında, çalışmanın en önemli handikabı olarak göze çarpmaktadır.""(Kanaat önderlerinin yerel halk olarak varsayılması da uygun değildir.)Bunun yanısıra projenin amaç ve hedefler kısmında, projenin yaygın etkileri sunulmuştur. Önerilen projedeki bilimsel hedef ve amaçlar, yönteme dair yenilikler gibi konular daha iyi ve detaylı açıklanmalıdır. Ayrıca proje göçmen entegrasyonu konusunda politika üretme hedefini öngörmektedir, ancak bu hedefi nasıl gerçekleştireceği konusunda yeterli bilgi verilmektedir. Proje ekibinde daha önce bu konularda çalışmış araştırmacılar olmasına rağmen konu, başlık ve göstergelere ilişkin sorunlar ve eksiklikler ayrıntılarıyla belirtilmemiş, proje önerisinin (sayısal kapsam ve yerel halkı kapsama haricinde) eksiklikleri nasıl gidereceği, metodolojik/kavramsal/kuramsal olarak ne gibi özgün katkılarda bulunacağı net olarak açıklanmamıştır."	1,60
Daha öncesinde sunulmuş ve reddedilmiş olan proje önerisinin bir eleştiri dışında (Göç İdaresi Genel Müdürlüğü’nün web sayfasında mevcut olan güncel verilerin geçmiş tarihli gazete haberlerine dayandırılması) yeterince revize edilmediği, metnin kısıtlı tali detaylar dışında aynen korunduğu tespit edilmiştir. Bu nedenle önceki raporda belirtilen eleştiriler büyük ölçüde geçerliliğini korumaktadır. (Yöntem, proje yönetimi ve yaygın etki konusunda da aynı durum geçerlidir.)  Bunlara ilaveten Göç İdaresinin İzin Belgesinde belirtildiği gibi “araştırmanın hiçbir aşamasında din, mezhep, etnik gruba mensubiyet, ikametgâh adresi gibi hassas bilgilerin istenmemesi” prensibine uyulmadığı görülmüştür. Proje önerisinde CBS ile önerilen mekânsal analizler bu bilgiler olmadan gerçekleştirilemez. 	1,75
Özgün değer başlıklı bölümde proje önerisinin alana kattığı yenilik vurgulanmış olmakla birlikte araştırmanın farklılığı ve yeniliğinin daha görünür olabilmesi için beğeni alanlarının sınırlandırılması gerektiği değerlendirilmektedir. Önceki raporda belirtilen araştırma çerçevesinin genişliğine yapılan eleştiri ve literatür önerileri yeterince dikkate alınmamıştır. Pierre Bourdieu sosyolojisinin alan ve habitus kavramlarının çalışmada nasıl işlemselleştirileceği (operationalization) belirtilmemiştir.	4,20
"Proje önerisinin durum tespiti yönü öne çıkmaktadır. Açıkça tanımlanmış ve yazındaki eksikliklerle gerekçelendirilmiş araştırma soruları olduğunu söylemek güçtür. Öte yandan bir ilişkinin inceleneceği belirtilmekte ancak bu ilişkinin neden incelemeye değer görüldüğü tartışılmamaktadır. Ayrıca yürütücünün ""Ulusal İnovasyon Sisteminin Sosyo-Kültürel Kaynakları"" isimli doktora teziyle önerilen proje arasındaki fark projenin uygulama içermesi olarak belirtilmiştir. Ancak bu farka ilişkin sunulan hususlar yeterince tartışılmamış ve gerekçelendirilmemiştir. Proje önerisinde ""görüldüğü gibi inovasyon süreçlerine sosyolojik perspektifle eğilen yurt dışındaki çalışmalar sınırlıdır"" ifadesi yer almaktadır. Ancak basit bir aramayla ""sociology of innovation"" anahtar kelimeleri girildiğinde konu hakkında külliyata ulaşmak mümkündür. Proje önerisinde inovasyon süreçlerine sosyolojik bakışın yurt dışında sınırlı kaldığı görüşü gerçekçi değildir. Öneride ""Araştırmanın yöntemi bu projenin yürütücüsü Özdinç’in ‘Ulusal İnovasyon Sisteminin Sosyokültürel Kaynakları’ başlıklı doktora tezinde geliştirdiği modeli temel almaktadır"" denmektedir. Ancak burada model ve yöntem ilişkisi karıştırıldığı görülmektedir. Bilindiği gibi model bir araştırmadan sonra elde edilen bulguya dayalı olarak ortaya konulmaktadır. Yöntemin değil ancak araştırmanın kendisi bir modele/kurama dayanabilir.Proje önerisinin problem örüntüsü içinde sosyolojik ve sosyo-kültürel bağlam yeterince açıklanmamıştır. Bu sayılan hususlar önerinin özgün değerini zayıflatmaktadır. "	2,40
"Proje önerisinde projenin amacı ""hükümlülerin kendi anlatılarından yola çıkarak madde bağımlılığına ilişkin çevresel, sosyal, ekonomik ve yerleşim anlamında fiziksel çevrenin etkisini sosyolojik dinamiklerle ortaya çıkarmak"" olarak ifade edilmektedir. Proje önerisinde hükümlü perspektifinden konuya yaklaşacağı ifade edilen bu çalışma sosyoloji disiplininde konuya ilişkin eksiklerin giderilmesine katkı sunma potansiyeli taşımaktadır. Hükümlü perspektifi ile konuya yaklaşmak madde bağımlılığının ardındaki farklı boyutları (çevresel, sosyal, ekonomik ve mekânsal) ortaya koyarak sosyolojik bir çerçeveden bu boyutlar arasındaki ilişkileri incelemeyi önermektedir. Sosyal bütünleşme ve sosyal dışlanma, damgalanma ve toplumsal değerler ve normlara ilişkin algı ve tanımlamaları hükümlülerden toplanacak veri çerçevesinde tartışacak bu araştırma kavramsal, kuramsal ve metodolojik olarak özgün katkı sunma potansiyeli taşımaktadır.  Ayrıca çalışma Denetimli Serbestlik uygulaması altında gerçekleştirilen sosyal rehabilitasyon, toplumla yeniden bütünleştirerek bağları güçlendirme ve toplum yararını temel alan yaptırımları bağımlı hükümlülere özgü olarak tartışarak/sorgulayarak literatür ve güncel uygulamalardan hareketle uygulayıcılara Türkiye’ye özgü bir model önerme amacı taşıması hasebiyle de özgün katkı sunma potansiyeli taşımaktadır.2008 yılından günümüze denetimli serbestlik ilkesiyle birlikte toplum içinde entegre olmaya çalışılan suç mağdurlarıyla ilgili Türkiye’de pek çok çalışma yapılmış, özelinde de madde bağımlıları üzerine çok disiplinli yaklaşımla sürdürülmüş araştırma mevcut olup bu bilimsel çalışmaların pek çoğuna proje önerisinde değinilmediği için proje araştırma sorusunun mevcut çalışmalardan farkı ve buna bağlı özgünlük değerinin geliştirmeye açık olduğu düşünülmektedir. Projenin başlığı projenin hedefini tam olarak yansıtmamaktadır. Projenin özgün boyutundan biri olan Antalya ilinin ve projenin ana hedeflerinden biri olan çözüm vurgusunun başlığa taşınması önerilir. Madde bağımlılığı ile sosyo-kültürel ve ekonomik etmenler arasındaki ilişki herhangi bir kaynak gösterilmeksizin sosyal eşitsizlikle ilişkilendirilmiştir ki bu da yazarın tabiriyle yoksul ve yoksunları kriminalize etme tehlikesi taşımaktadır. Madde bağımlılığı farklı toplumsal kesimlerin karşı karşıya kaldığı bir sosyal sorundur. Çalışmanın özgün yönü aslında madde bağımlılığı ekseninde deneyimlerden hareketle ortaya çıkan ve tedavi yollarını ortaya koymaya yönelik bir model denemesi yapmaya çalışmaktır. Bu modelin içeriği ayrıntılandırılmalıdır.  "	5,00
Proje önerisi toplumsal kuram, sınıf ve tabakalaşma tartışmaları ve Bourdieu sosyolojisinin olanakları ve sınırlılıklarını Türkiye bağlamında tartışarak uluslararası ölçüde sosyal teori alanında yeni tartışma başlıkları açmayı amaçlamaktadır. Projenin sanat sineması, edebiyat ve sahne sanatları olmak üzere üç farklı alanı inceleyerek bir analiz planı geliştirmesi çalışmanın özgün değerini oluşturmaktadır. Ancak dindar muhafazakâr kesimin kültürel alana yaptığı en önemli katkılardan biri olan edebiyat birikiminin (dergiler, yazarlar, şairler vb.) proje önerisine yeterince yansımadığı değerlendirilmektedir. 	4,80
"Bu projenin temel amacı, cinsel istismarcıların çocuklara yaklaşım metot ve teknikleri konusunda öğretmen adaylarının bilgi ve farkındalık düzeylerinin artırılmasıdır. Bu bağlamda projeyle, bir ölçme aracının ve aktif öğrenme tekniklerini içeren bir eğitim programının geliştirilmesi ve programın etkililiğinin test edilmesi amaçlanmaktadır. Proje önerisi ihtiyaç duyulan bir alanda, ihmal edilen bir konuya odaklanması açısından önemli olarak değerlendirilebilir. Ancak aşağıda belirtilen hususlar proje önerisinin özgün değerini kısıtlamaktadır:Proje içeriği birincil önleme stratejilerine dayandırılmakla birlikte, eğitim programındaki oturumların beceri temelli yapılandırılmaması,Konuyu ""bütüncül bir bakış ile"" ele alacağını belirten bir çalışmanın sadece aday öğretmen grubunu hedef grup olarak belirlenmesi; ebeveynler, çocuklar ve öğretmenlerin yer almaması,Projede kullanılacağı belirtilen öğretme yöntemlerinin hâlihazırda yaygın olarak kullanılan yöntemler olması,Proje önerisinin durum saptamasına yönelik güvenlikçi bir bakış açısıyla yapılandırılması, bunun da alanyazına bir özgünlük getirmemesi,Ebeveynlere yönelik eğitimin bir önceki panel raporundaki eleştirilere bağlı olarak öğretmen adaylarına yönelik eğitime dönüştürülmesi, ancak bu değişikliğin yöntemsel sıkıntıların devam etmesi nedeniyle proje önerisinin özgün değerini arttırmaması. "	2,40
Proje önerisinde dolandırıcılık olgusunu dolandırılanların, bir başka deyişle mağdurların, özelliklerine odaklanarak anlamak hedeflenmektedir. Konu açısından oldukça özgün olan bu çalışmanın kavramsal, kuramsal ve metodolojik olarak ciddi eksiklikleri bulunmaktadır. Kavramsal açıdan Türkiye’de dolandırıcılığın toplumsal ve bireysel yönlerini anlamayı hedefleyen bu çalışmanın yöntemi tartışıldığında hedeflenenin mağduru profilleme çalışması olmaktan öteye gitme potansiyeli taşımadığı görülmektedir. Dolandırılanların bireysel özelliklerini ortaya koymayı amaçlayan bu çalışmanın toplumsal etkenleri anlamaya yönelik bir araştırma tasarımı bulunmamaktadır. Bu açıdan bakıldığında konuya kavramsal, kuramsal ve metodolojik olarak özgün katkı yapma potansiyeli oldukça sınırlıdır.1980'li yıllardan bu yana başta hukuk ve kamu yönetimi olmak üzere dolandırıcılıkla ilgili Türkiye'deki literatürün daha kapsamlı ve derin araştırılmasına ihtiyaç bulunmaktadır. Dolandırıcılık suçu kriminolojik açıdan çok fazla sayıda ve birbirinden farklı olduğu göz önüne alındığında, araştırma sorusu alt sorularla birlikte spesifik hale getirilmemiştir. Toplumdaki dolandırıcılığa maruz kalma oranı ile insanların hangi yöntemlerle ve kaç kez dolandırıldığının tespit edilmesi hedefine ulaşılması güç bir hedeftir. Üstelik bu bilginin projenin genel amaç ve hedeflerini esastan ilgilendiren katkısı düşüktür. Öneri ‘ne kadar’ sorusu üzerine odaklanmakta ancak ‘nasıl’ sorusu üzerinde yeterince durmamakta, sorunun toplumsal boyutu tamamen göz ardı edilmektedir.   Proje önerisinde araştırma soruları ve hedeflerine doğrudan kaynaklık edecek herhangi bir teorik çerçeve sunulmamıştır. Dolandırıcılık konusundaki literatüre değinilmekle birlikte öneride nasıl bir teorik çerçevede bu konunun ele alınacağı açıklığa kavuşturulmamıştır. Proje ekibinin sayıca fazla olduğu görülmektedir, ancak farklı disiplinlerden gelen bu büyük ekibin projeye sunacağı katkı belirsiz kalmaktadır. Proje ekibinin uzmanlık alanlarının önerilen çalışmaya nasıl bir katkı yapacağı yeterince açıklanmamıştır.  	1,33
Önerilen projede tüketim ve diaspora coğrafyaları olarak tanımlanan küresel yemek pratikleri, öneride sadece mekanlar ve etnik köken üzerinden tartışılmıştır. Oysa literatürde küresel etnik /göçmen girişimcilik ve bunun küresel kentteki toplumsal/ekonomik/politik ve mekansal tartışmaları 2000lerden beri önemli bir yer tutmaktadır.  Benzer şekilde küreselleşme içinde yer bulan dis-embedding ve re-embedding tartışmaları, standardization, de-territorialization ve re-terriorialization tartışmaları kent mekânı ve yemek kültürü ilişkisi içinde yer almalıdır. Küresel yemek pratikleri sadece lokanta ve kafelerde değil, kentlilerin gündelik hayatlarındaki yemek davranışını etkilemektedir. Ancak öneride olgunun bu yönüne hiç değinilmemektedir.  Bu tür ürünlerin dolaşımının kent mekânında nasıl sonuçlar doğurduğu belirsizdir. Örneğin pazar yerleri “küresel” gıdalardan nasıl etkilenmektedir? Bu bağlamda yeni jenerasyon yeme-içme mekanlarında ortaya çıktığı iddia edilen emek piyasalarına içkin yeni ritüeller, eylemlilikler ve örgütlenme yollarının hangi parametreler üzerinden analiz edileceği açık ve net olarak ortaya konmamıştır. Örneğin farklı mekânsal örüntülerin yerelde birbirleri ve genelde İstanbul kenti ile girdiği etkileşimin nasıl ve hangi kriterlerden hareketle analiz edileceği muğlaklığını korumaktadır. Projenin önemli bir konusu olan gündelik hayat ile ilgili de yeterli tartışma yapılmamış olup kavramsal çerçevede sınırlar belirsizdir. Proje önerisinde diaspora coğrafyaları olarak tanımladığı Suriye, Uygur, İran vb. göçmenlerin yemek pratiklerini “kentte makro ölçekte toplum-mekânsal çeşitliliğin vuku bulduğuna işaret etse de, ortaya çıktığı semtlerdeki izdüşümlerine ilişkin bilgi birikimi henüz yeterli düzeyde değildir” şeklinde bir saptama yapılsa da bu konunun nasıl araştırılacağı konusunda da açık bir bilgi, yöntem, yaklaşım verilmemektedir. Proje önerisini özgün kıldığı iddia edilen en önemli ayrıcalıklardan biri de çalışma da kullanılacak olan mekânsal haritalama yöntemidir. Ancak söz konusu yönteme ilişkin teorik ve kavramsal bir tartışma bulunmamaktadır. Diğer haritalama yöntemlerinden farkı ve bu bağlamda niçin Mekânsal Haritalama yönteminin tercih edildiği söz konusu edilmemiştir. Proje önerisinin Literatür Özeti’nde Yemek Çalışmaları ve Küreselleşme başlığı altında dile getirilen kaynakların çalışmanın hangi yönü ile nasıl ilişkilendirildiği yeterince tartışılmamıştır.Proje önerisini özgün kıldığı iddia edilen bir diğer husus da projenin çok disiplinli olduğudur. Buna göre proje önerisi “kent ve sosyoloji alanlarını etkin bir şekilde iç içe geçirme gayretini gösterecektir” ifadesindeki çok disiplinli yaklaşımın açıklanması gereklidir. 	2,60
Proje önerisinde, mesken tipi elektrik tüketimine yol açan davranış ve faktörlerin belirlenmesi ve tüketici profilleri temellendirmesinde gelecek elektrik tüketim öngörüsünün tahminlenmesi hedeflenmektedir.Proje önerisi literatürde sıklıkla yapılmış çalışmanın Türkiye (ve hatta sadece Bursa) uygulamasıdır. Araştırma sorusunun dayandırıldığı teorik model ya da veri analizinde kullanılacak yöntemde herhangi bir yenilikçi yaklaşım olmaması önerinin özgün değerini düşürmektedir. Proje önerisinde kullanılacak olan planlı davranış modeli bir yenilik içermemektedir. Aynı zamanda bu modelin daha önce çalışılmış olan modellerden farklı olarak elektrik tüketim davranışındaki varyansı hangi yönüyle daha fazla açıklayabileceği net değildir. Ayrıca, yeniden önerilen projede belirtilen sınırlılıklar halihazırda bertaraf edilmemiştir. Sunulan Proje Önerisi Değişiklik Bildirim Formunda özgün değerin zayıflığına yönelik verilen açıklamalar da yeterli değildir.Konunun önemi enerji sektöründeki gelişmeler üzerinden aktarılmıştır. Ancak ilgili sektördeki elektrik tüketiminin boyutu yeterince ön plana çıkartılamamış ve açıklanmamış gözükmektedir. Özellikle Türkiye bazında dış ticaret açığında enerji giderlerinin büyüklüğüne değinilmiştir, ancak konuya ilişkin rakamlar incelendiğinde bu noktada ana etmenin elektrik değil, sırasıyla doğalgaz (%27,2), taş kömürü (%18,3) ve linyit-asfaltit (%11,9) olduğu görülmektedir (TÜİK 2017 sektörel enerji tüketim verileri). Benzer şekilde enerji dış ticaret açığının oluşmasındaki temel etkenin ise petrol ürünleri olduğu söylenebilir.Ayrıca projenin özgün değerlerinden biri olarak bugüne kadar yapılmış çalışmalarda bireylerin davranışlarına ilişkin unsurların göz ardı edildiğine değinilmiştir. Ancak bu noktada proje önerisinin ortaya koyduğu çözüm bireylerin çevreye yönelik tutumları üzerinden konuya yaklaşmaktadır. Bu durumun enerji tüketiminin davranışsal boyutunu anlayabilmek açısından oldukça kısıtlı olduğu düşünülmektedir. Bu bağlamda çalışmada önerilen modelin gerçekleştirilmek istenen amaç (davranış ve tutum arasında açıklanamayan tutarsızlık/boşluğun açıklanması) açısından da oldukça kısıtlı olduğu söylenebilir. Önerinin pek çok bölümünde tam olarak neyin amaçlandığı veya odak noktasının ne olduğu anlaşılmamaktadır. “Bu proje ile mesken tipi elektrik tüketimini etkileyen fiziksel, sosyo-demografik ve davranışsal faktörler güvenilirlik ve geçerliliği test edilecek olan enerji tüketim davranışı ölçeği ile Türkiye geneli için tespit edilmiş olacaktır” denmesine karşın araştırma modelinde fiziksel faktörlerin nasıl entegre edileceği belirgin değildir. Benzer şekilde burada kümülatif tek bir ölçekten mi yoksa modelin testinde kullanılacak birbirleriyle bağlantılı birden fazla farklı ölçeklerden mi bahsedilmesi gerektiğine ilişkin cevap aranması gerekir. Ayrıca projenin hedefi ölçek geliştirme ise, tasarımın buna göre düzenlenmesi gerekmektedir. Hipotetik modelde tüketim davranışı boyutu altındaki bazı değişkenlerden yola çıkarak tüketim davranışının değerlendirileceği ifade edilmektedir. Dolayısıyla bu araştırmadaki çıktının tüketim davranışı ölçeği mi, planlı davranış modelinin konu/alan bağlamında test edilmesi mi, yoksa sonrasında ön görülen hedefler mi olduğu belirgin değildir. Planlı davranış teorisinin uygulandığı çalışmaların çoğunda yer alması gerektiği düşünülen geçmiş davranış ve öznel normlara çalışmada yer verilmemiş olmasının nedeni anlaşılmamaktadır. 	2,80
"Proje önerisinde, otomobil sektörü için firmanın yetenek ve kaynaklarının pazarlama faaliyetlerinin öncülü olarak yer aldığı ve pazarlama faaliyetlerinin müşteri memnuniyeti vasıtasıyla firma performansı üzerindeki etkilerinin uzun dönemli olarak (6 yıl) inceleneceği bir model geliştirmek amaçlanmaktadır. Çalışmanın özgün değerini ilgili modelin literatürdeki çalışmalara oranla çok daha kapsamlı olması ve tüm bu değişkenlerin etkilerinin uzun dönemli olarak panel veri analizi ile test edilmesi oluşturmaktadır. Çalışma, ekonometrik modellerin entegre edilmesi noktasında da stratejik pazarlama açısından özgünlük taşımaktadır. Müşteri memnuniyeti aracılığıyla pazarlama verimlilik zinciri yaklaşımıyla firma performansının ölçümlenmesine dayalı konunun, mikro düzeyde sektörel canlanma ve makro düzeyde ülke ekonomisine katkı sağlama açısından önemli olduğu düşünülmektedir.Ancak özgün değer bağlamında projenin eksikliklerinin bulunduğu söylenebilir:Öncelikle, çalışmanın temel gerekçelendirmeleri olan diğer ölçüm modellerinin kısıtlılığı, pazarlama faaliyetleri ile firma performansı arasındaki ilişkinin daha doğru olarak pazarlama verimlilik zinciri ile gerçekleşeceği şeklindeki savlar yeterince gerekçelendirilmemiştir.Literatürde proje kapsamında önerilmiş modeli belirli ölçülerde içeren benzer çalışmalar bulunmaktadır (Örn: Hooley vd., 2005; Pelham ve Wilson, 1995). Bu çalışmaların firma performansını tahminlemede eksik olan yönlerinin neler olduğuna ve önerilen proje kapsamında bu yönlerin nasıl giderileceğine tatminkar düzeyde değinilmemiştir. Ayrıca, neden firma yeteneklerinin önce pazarlama faaliyetlerini etkileyeceği daha sonra pazarlama faaliyetlerinin müşteri memnuniyeti üzerinden firma performansı üzerinde etkili olacağı literatür temelli olarak gerekçelendirilmemiştir. Diğer bir deyişle “firma yeteneklerinin firma performansı üzerindeki etkilerinin, neden iki aracı değişken üzerinden gerçekleşeceği öngörülmektedir?” sorusunun cevabı literatür temelinde yeterli düzeyde açıklanmamıştır. Öneride, pazarlama faaliyet ve stratejileri bir değişken olarak geçmekle birlikte, değişkenlerin ölçüm biçimleri incelendiğinde elde edilecek verinin sadece faaliyetlere ilişkin olduğu ve stratejiye ilişkin anlamlı bir ölçümün gerçekleştirilmediği görülmektedir. Dolayısıyla çalışmanın bu bağlamda sunabileceği katkının kısıtlı olduğu söylenebilir. Aynı zamanda 5 nolu araştırma sorusunda belirtildiği üzere firmanın pazarlama faaliyetlerinin ve stratejilerinin firma performansı üzerindeki etkisi ilgili model ile test edilmemektedir. Bunun yerine firma pazarlama faaliyetlerinin müşteri memnuniyeti üzerinden firma performansı üzerindeki etkileri ilgili model ile test edilebilir. Benzer bir durum amaç ve hedefler altında belirtilen aşama 2,  3 nolu hedef için de geçerlidir. Son olarak, özgün değeri azaltan diğer bir nokta Model Tahmin Aşama 1'de pazarlama faaliyetlerinin müşteri memnuniyeti üzerindeki etkisinin t zamanında ölçülmesidir. Bu modelde bağımsız değişken olan pazarlama faaliyetlerinin gecikmeli etkisinin (t-1, t-2, t-3 gibi) olabileceği ihmal edilmiştir. Hooley, G. J., Greenley, G. E., Cadogan, J. W., & Fahy, J. (2005). The performance impact of marketing resources. Journal of business research, 58(1), 18-27.Pelham, A. M., & Wilson, D. T. (1995). A longitudinal study of the impact of market structure, firm structure, strategy, and market orientation culture on dimensions of small-firm performance. Journal of the academy of marketing science, 24(1), 27-43."	3,80
"Proje önerisi, çalışanların özdenetim kavramı ve iş performansı, işe adanmışlık, motivasyon ve işe karşı geliştirilen davranış kavramları arasındaki ilişkileri incelemeyi hedefleyen bir anket çalışmasından oluşmaktadır.2011 yılında yürütülen ve proje önerisinde referans verilen bir master tezi (Van den Berg, 2011) proje önerisine çok benzemektedir. İlgili tezde de öz-denetimin performans ve işe karşı davranışlar ile ilişkisi beş faktör kişilik boyutlarına kıyasla incelenmektedir. Önerilen proje ise işe adanmışlık ve motivasyon gibi farklı çıktıları da içermektedir. Sadece farklı çıktı değişkenleri ilave ederek bir modeli test etmenin projeyi yeterince özgün yapmayacağı değerlendirilmektedir. Projede incelenmesi planlanan çıktıların öz-denetim (ve kişilik) ile özellikle neden ilişkilendirilmesi gerektiği teorik olarak gerekçelendirilmemiştir. Mevcut durumda bu değişkenlerin rastgele belirlendiği izlenimi oluşmaktadır. Ayrıca, öz denetimin bu değişkenlerle neden ve nasıl ilişkili olacağına ve neden kişilik özellikleri ile kıyaslanması gerektiğine dair teorik çerçeve mevcut değildir. Hipotezler gerekçelendirilirken literatürde özdenetimle ilgili yer alan kuramlardan (örn; The discounting model of impulsiveness, hot/cool system approaches, self-regulatory strength model of self-control) yararlanılmadığı düşünülmektedir.  Proje önerisinde öz denetim bir kişilik özelliği olarak kavramsallaştırılmaktadır. Bununla birlikte, psikoloji ve örgütsel davranış yazını öz denetimi ağırlıklı olarak ""sınırlı bir kaynak veya enerji"" olarak görmektedir. Buna göre irade gerektiren faaliyetlerin ardından kişilerin öz-denetim güçlerinin azaldığı ve takip eden irade gerektiren faaliyetlerde öz düzenleme yapmada başarısız olabildikleri gösterilmektedir (yazın taraması için bakınız; Johnson vd., 2017). Bu bakımdan öz-denetimin durumsallık bağlamından koparılarak tümüyle bir kişilik özelliği olarak ele alınması, çalışan davranışlarındaki rolünün doğru bir şekilde anlaşılmasını önleyecektir. Proje önerisinde Marshmallow etkisine atıf yapılmaktadır. Ancak, Mischel ve arkadaşlarının meşhur marshmallow testine (Mischel, 2014) hem başlıkta hem de literatür taramasında yer verilmesine rağmen hiçbir yayınlarına atıfta bulunulmamıştır.  Ayrıca, yakın zamanda orjinal çalışmanınkinden daha genellenebilir bir örneklemle yapılan bir replikasyon çalışması (Watts vd., 2018)  çocukların aile ve bilişsel özellikleri istatistiksel olarak kontrol edildiğinde Mischel ve arkadaşlarının bulduğu etkilerin kaybolduğunu göstermektedir. Buna göre marshmallow testinin tam olarak öz-denetimi ölçüp ölçmediği tartışmalıdır. Özetle, özdenetim psikoloji ve ekonomi literatürlerinde farklı kuramsal açılardan oldukça çalışılan bir kavram olmasına rağmen herhangi bir kuramsal perspektiften bahsedilmemektedir. Önerilen projenin literatüre yeni bir kavram veya kuramsal bakış açısı kazandırmayacağı veya mevcut kuramları test etmeyeceği anlaşılmaktadır.  Önerinin Ekonometri alanından değerlendirilmesi istenmesine rağmen bu alanda yapılmış özdenetim çalışmalarına literatürde yer verilmemiş ve bu literatüre nasıl katkı yapılacağı belirtilmemiştir (Banerjee ve Mullainathan, 2010; Bernheim ve ark 2015; Gul & Pesendorfer, 2001, Kaur ve ark. 2010; 2015).  Ayrıca literatür taramasında Türkiye'de yapılmış özdenetim konulu araştırmalara yer verilmemiştir. Yöntem bölümünde açıkça belirtilmemiş olmakla birlikte çalışmanın kesitsel (cross-sectional) olacağı ve tüm değişkenlerin tek bir kaynaktan aynı anda ölçüleceği anlaşılmaktadır. Özellikle performans ve işe karşı geliştirilen davranışların da ölçüldüğü dikkate alınırsa elde edilen bulguların ortak yöntem varyansından ve sosyal beğenilirlik yanlılığından etkilenme riski çok yüksektir. Bu nedenle,  değişkenler arasında bulunacak ilişkilerin güvenilirliği düşük olacak ve neden-sonuç bağlamında çıkarımlar yapmak mümkün olmayacaktır.   Banerjee, Abhijit, and Sendhil Mullainathan. 2010. ?The Shape of Temptation: Implications for the Economic Lives of the Poor.? Working Paper no. 15973, NBER, Cambridge, MA.Bechtoldt, M. N., Welk, C., Zapf, D., & Hartig, J. (2007). Main and moderating effects of self-control, organizational justice, and emotional labour on counterproductive behaviour at work. European Journal of Work and Organizational Psychology, 16(4), 479-500.Bernheim, B. D., Ray, D., & Yeltekin, Ş. (2015). Poverty and self?control. Econometrica, 83(5), 1877-1911.Burger, Nicholas, Gary Charness, and John Lynham. 2009. ?Three Field Experiments on Procrastination and Willpower.? Manuscript, Univ. California, Los Angeles. http://www.bec.ucla.edu/Charness_Procrastination.pdf.Cadena, Ximena, Antionette Schoar, Alexandra Cristea, and He´ber M. DelgadoMedrano. 2012. ?Fighting Procrastination in the Workplace: An Experiment.? Working Paper no. 16944, NBER, Cambridge, MA.Carter, E. C., Kofler, L. M., Forster, D. E., & McCullough, M. E. (2015). A series of meta-analytic tests of the depletion effect: self-control does not seem to rely on a limited resource. Journal of Experimental Psychology: General, 144(4), 796.De Ridder, D. T., & Lensvelt-Mulders, G. (2018). Taking stock of self-control: A meta-analysis of how trait self-control relates to a wide range of behaviors. In Self-Regulation and Self-Control (pp. 221-274). Routledge.Fudenberg, Drew, and David Levine. 2006. ?A Dual Self Model of Impulse Control.? American Economic Review. 96:1449?76.Galla, B. M., & Duckworth, A. L. (2015). More than resisting temptation: Beneficial habits mediate the relationship between self-control and positive life outcomes. Journal of Personality and Social Psychology, 109(3), 508-525. http://dx.doi.org/10.1037/pspp0000026Gino, F., Schweitzer, M. E., Mead, N. L., & Ariely, D. (2011). Unable to resist temptation: How self-control depletion promotes unethical behavior. Organizational Behavior and Human Decision Processes, 115(2), 191-203.Gul, F., & Pesendorfer, W. (2001). Temptation and self?control. Econometrica, 69(6), 1403-1435.Johnson, R. E., Muraven, M., Donaldson, T. L., & Lin, S. H. J. (2017). Self-control in work organizations. In The Self at Work(pp. 139-164). Routledge.Kaur, Supreet, Michael Kremer, and Sendhil Mullainathan. 2010. ?Self-Control and the Development of Work Arrangements.? American Economic Review. 100: 624?28.Kaur, S., Kremer, M., & Mullainathan, S. (2015). Self-control at work. Journal of Political Economy, 123(6), 1227-1277.Metin, G. T., Harma, M., Gökçay, G., & Bahçivan-Saydam, R. (2017). Düşük Sosyo-Ekonomik Düzeydeki Ergenlerde Olumsuz Yaşam Olayları, Özdenetim Becerisi ve Problem Davranışlar. Türk Psikoloji Dergisi, 32(79), 1.Mischel, W. (2014). The Marshmallow Test: Mastering selfcontrol. New York, NY: Little, Brown.Özbay, Ö. (2008). Self-control, gender, and deviance among Turkish university students. Journal of Criminal Justice, 36, 72-80.Üstün, F., & Kiliç, K. C. (2016). Örgüt Kültürünün Örgütsel Güven ve Özdenetim Üzerine Etkisi: Sağlık Çalışanları Üzerine Bir Araştırma. Sosyal ve Ekonomik Arastırmalar Dergisi, 18(30), 19.Watts, T. W., Duncan, G. J., & Quan, H. (2018). Revisiting the Marshmallow Test: A Conceptual Replication Investigating Links Between Early Delay of Gratification and Later Outcomes. Psychological science, 0956797618761661.Yam, K. C., Fehr, R., Keng-Highberger, F. T., Klotz, A. C., & Reynolds, S. J. (2016). Out of control: A self-control perspective on the link between surface acting and abusive supervision. Journal of Applied Psychology, 101(2), 292."	1,20
"“Müşteri Deneyiminin Boyutları ve Ortak Değer Yaratımına Etkileri” başlıklı proje önerisi, hizmet baskın mantığın temel önermeleri arasında yer alan müşteri deneyimi ile ortak değer yaratımının finansal olmayan pazarlama performans ölçütleri üzerindeki doğrudan ve dolaylı etkilerini test etmek amacıyla tasarlanmıştır. Bu yönde çalışma; sektörden bağımsız müşteri deneyimi kalitesi ölçeği geliştirme ve değer kavramı ile müşteri deneyimi yanında müşteri temelli performans değişkenleri üzerindeki etkileri test etmeye yönelik model üzerinden iki temel amaca oturtulmuştur. Araştırma için üç adet bilimsel soru sorulmuş ve dört aşamalı çalışma öngörülmüştür. Ancak, aynı proje başlığı altında İTÜ BAP’a sunulan ve desteklenmesine karar verilen çalışmayla mevcut önerinin en az bir iş paketi (İP 2) birebir çakışmaktadır. Bu nedenle proje önerisinin özgün değerinin sınırlı olduğuna karar verilmiştir."	1,40
"Proje önerisi termodinamik kuramlarını kullanarak şirket birleşme ve satın alımlarına yeni bir bakış açısı getirmeyi amaçlamaktadır.Şirket birleşmeleri ile ilgili gerek finans gerekse yönetim ve organizasyon alanında yarım yüzyıla varan geniş bir yazın bulunmaktadır. Buna rağmen yazındaki temel makalelerin bir kısmına ve genel özet makalelerine atıfta bulunulduğu görülmektedir. Yazındaki bazı makalelerde işaret edilen yöntemsel ve kuramsal yeni bakış açılarına ihtiyaç duyulduğu şeklindeki önermelerden hareketle yeni bir yöntem önerildiği görülmektedir. Önerilen yöntem şimdiye kadar kullanılan bir yöntem olmadığı için ve doğal bilimlerden bir kuramın sosyal bir meseleye uygulaması olduğu için proje önerisi yöntem açısından özgünlük arz etmektedir. Bununla birlikte öneri yeni kavramlar ortaya koyma iddiasında bulunmadığı ve ancak kavramlar arasında yeni ilişkiler önereceği için kavramsal ve kuramsal katkısının sınırlı olacağı değerlendirilmektedir. Bu görüşlerle birlikte proje önerisinde özgün değeri kısıtlayan bazı önemli eksiklikler de mevcuttur. Örneğin proje önerisi sıkça Christensen'in 2011 Harvard Business Review makalesine atıfta bulunmakta, bu makalede geçen şirket satın alımlarının %70-%90 oranında başarısız olduğu savından hareket etmekte ve bu savı olduğu gibi kabul eder görünmektedir. Ancak makale bir Harvard Business Review makalesidir; akademik eleştirel bir hakem muayenesinden geçmiş bir makale değildir. Makalede belirtilen %70-90 rakamı için de bir kaynak gösterilmemiştir. Oysa başka kaynaklara bakıldığında farklı rakamlara rastlanmaktadır. Örneğin Andrade, Mitchell ve Staffer'in 2001 tarihli çalışmasında satın alan şirketin %1-1,5 civarı değer kaybına uğradığı fakat iki şirketin birleşiminin şirketlerin birleşmeden önceki değerlerinin toplamından %2 civarında daha yüksek değere sahip olduğu belirtilmektedir. Diğer bir deyişle birleşmeler bu açıdan bakıldığında değer yaratabilmektedir. Farklı kaynaklarda farklı rakamlar ve bulgulara rastlandığından önerilen projenin şirket satın alımlarının yalnızca değer yıkıcı olduğu varsayımından hareket etmemesi uygun olacaktır.Daha da önemlisi proje önerisi yine Christensen'e atıfta bulunarak neden bazı satın alımların değer yarattığı halde diğerlerinin değer yıkıcı olduğuna dair kabul görmüş bir kuram olmadığını iddia etmekte ve tüm proje önerisini bu sav üzerine inşa etmektedir. Oysa atıfta bulunulan çalışmalardan da anlaşılacağı üzere en az 30 yıldır gerek stratejik yönetim gerekse örgüt çalışmaları yazınları ve kısmen finansal ekonomi yazını tam da bu hususu aydınlatmaya çalışmaktadır. Aslına bakılırsa proje önerisinin ikinci fazında ilk fazda kullanılan ısı, kütle, basınç gibi fiziksel değişkenlere şirket birleşmeleri yazınında başarı ve başarısızlığı belirleyen değişkenlerden hangilerinin denk düştüğünün belirleneceği söylenmektedir. Eğer zaten bu konuda bir çalışma olmasaydı proje önerisinde bu tür bir denkleştirme işine girişilemezdi. Dolayısıyla yalnızca Christensen'in Harvard Business Review makalesinden hareketle, olmayan bir kuram ortaya koyarak şimdiye kadar yapılmamış olanı yapıp şirket birleşmelerinin başarı ve başarısızlığı bilmecesini çözme iddiasının gerçekçilikten uzak olduğu düşünülmektedir. Christensen vd. de makalelerinde böyle bir teorinin var olmadığını söylemekte ancak makalenin uygulayıcılara dönük olması nedeniyle buna dair herhangi bir delil sunma gayretinde bulunmamaktadırlar.Bu nedenle proje önerisinin dayandığı, başarı ya da başarısızlığa dair genel kabul görmüş bir teorinin olmadığı savı yazının kendisi tarafından doğrulanan bir sav değildir. Bu olguyu açıklamak için kullanılan her değişkenin arkasında bir kuramsal önerme vardır. Kaldı ki, genel kabul görmüş kuram ile ne kastedildiği ya da bir kuramın genel kabul görmüş olup olmadığına nasıl karar verileceği kesin değildir. Her hal ve karda literatürde bulgular vardır, eksikler de vardır. Örneğin öneride atıfta bulunulan King vd. (2004) çalışması bağımsız değişkenlerin sonuçların önemli bir kısmını açıklayamadığı ve dolayısıyla daha çok kuramsal gelişime ihtiyaç olduğunu belirtmektedir. Ancak başarı ve başarısızlığı açıklayan kuram ya da önermeler olmadığı doğru değildir. Bu da literatürdeki eksiklerin ortaya konması açısından özgün değeri kısıtlamaktadır.Burada bir noktayı tekrar vurgulamakta fayda vardır. Proje önerisi termodinamik analizlerden ortaya çıkan sonuçları yorumlamak ve bunları şirket birleşmeleri literatürü ile eşleştirmek için yine ilgili literatürde geliştirilmiş olan açıklamalardan faydalanacak, fiziksel özellikleri zaten yazında sınanmış ve muhtemelen öngörüsel geçerliliği (predictive validity) saptanmış değişkenlerle ilişkilendirecektir. Bu nedenle önerinin ne gibi bir kuramsal katkı sağlayacağı anlaşılmamaktadır. Örneğin proje önerisi yeni bir ilişki geliştirecek midir? Ya da yeni bir değişken ortaya koyacak mıdır? Ya da var olan değişkenlerin birbirleri ile daha önce keşfedilmemiş yeni bir ilişkisini ortaya koyacak mıdır? Yani termodinamik yeni kuramsal bağlantılar ortaya koyacak mıdır? Burası tam açıklanmamıştır ve tam anlaşılmamaktadır.Geçmişte de işletme literatüründe termodinamik kavramlardan alıntılar yapılmıştır. Örneğin Hoskisson vd. 1993 tarihli çalışmalarında çeşitlendirme stratejilerini ölçmek için süreklilik arz eden (öncekiler gibi kategorik olmayan) bir entropi değişkeni oluşturmuşlardır. Bu değişkenin kökeni daha da eskilere gitmektedir. Her ne kadar Hoskisson vd. çalışmalarında yalnızca entropiyi çeşitlendirmenin bir ölçüsü olarak kullansalar da termodinamik kavramlarının işletme çıktılarının ölçülmesinde kullanılması açısından bir örnek oluşturmaktadır. Daha önceki bakış açılarının hangi konularda, ne şekilde açıklamakta yetersiz kaldığı daha iyi anlatılmalı ve açıklayamadığı hangi eksiklikler proje önerisinde ele alınan termodinamik bakış açısı ile açıklanmaktadır. Bu teoriler hangi açılardan başarısız olmuştur? Bu teorilerin başarısızlığı mıdır? Projede birleşme ve satın alma performansı iki şirket arasındaki benzerlikle doğru orantılı olarak kuramlaştırılmıştır. Ancak birleşme ve satın alma yazınında bu ilişki her zaman tek yönlü olarak ele alınmaz. Tamamlayıcı (complementary) unsurlardan kaynaklanan sinerji performans arttırıcı bir etki olarak bu yazında önemli bir rol tutmaktadır. Geliştirilecek termodinamik yaklaşımın değer yaratımını (sinerji) açıklamakta yetersiz kalacağı, bu olasılığı atlayarak geliştirilecek bir kuramın bu alandaki katkısının sınırlı olacağı düşünülmektedir. Son olarak, ayni yazarlar tarafından Technological Forecasting and Social Change isimli dergide Haziran 2018 tarihinde yayınlanan ""A conceptual view of exergy destruction in mergers and acquisitions"" isimli makaleden kuramsal bakımdan farkının yeterince özgün değer yaratmadığı düşünülmektedir. "	3,00
"Proje önerisi, ülkemizde faaliyet gösteren küçük ve orta boy işletmelerde yenilikçilik performansını etkileyebilecek faktörleri araştırmayı hedeflemektedir. Bu kapsamda, güçlendirici liderlik ve yenilikçiliği arttırması beklenen insan kaynakları yönetimi uygulamaları içsel motivasyon, psikolojik güçlendirme ve örgüt ikliminin bireysel ve işletme düzeyinde yenilikçilik performansı üzerindeki etkilerinin incelenmesi planlanmaktadır.Proje önerisindeki temel çerçevenin, Türkiye'nin ciddi bir istihdam sağlayıcısı olan ve ülkemizin ekonomik kalkınmasında önem taşıyan KOBİ'lerin %51'inin yenilik faaliyetlerinde bulunduğu ve bu oranın büyük işletmelere kıyasla daha düşük olduğu verisinden (TUİK, 2015) yola çıkılarak çizildiği görülmektedir. Bu bağlamda, hem somut verilerden yola çıkılması hem de ülkenin kalkınması açısından önem taşıyan yenilikçilik boyutuna KOBİ'ler bakımından odaklanılmasının faydalı ve özgün bir araştırma konusu olduğu düşünülmektedir. Proje önerisi incelendiğinde, projenin literatürün kapsamlı bir şekilde irdelenmesi sonucunda hazırlandığı, proje ekibinin literatüre hakim olduğu görülmüştür. Yenilikçilik performansının hem bireysel hem de örgütsel düzeyde ele alınması ve güçlendirici liderlik gibi özellikle KOBİ'lerin işleyişi açısından önem teşkil edecek bir değişkenin de araştırma modeline dahil edilmesinin çalışmanın özgün değerini arttırdığı belirtilebilir.Önerilen projenin özgün değerini geliştirmek için sunulan modelin belirli bir kuramsal temele dayandırılması gerekmektedir. Önerilen değişkenlerin neden ve nasıl belirlendiğini gerekçelendiren kapsayıcı (overarching) bir kuramsal bakış açısı mevcut değildir. Araştırma modeli yazındaki çok benzer çalışmaların modellerinin birleştirilmesi ile oluşturulmuş bir model gibi görünmektedir (örn., Zhang & Nartol, 2010; Bos-Nehles vd., 2017, ve öneride sf. 4 te referans verilen bir çok kaynak). Öne sürülen hipotezler teorik olarak gerekçelendirilmemiştir. Örneğin; bireysel yenilikçilik ve işletmenin yenilikçi performansı arasındaki ilişki ve temel bir değişken olan 'Yenilikçiliği destekleyen örgüt iklimi' ve modeldeki yeri yeterince açıklanmamıştır. Bunun yanında bazı biçimleyici etkilere de bakılması araştırma modelinin genelleştirilmesi ve çerçevesinin daha iyi belirlenmesi adına önemlidir. "	4,80
"Önerinin amacı, ""aile işletmelerinin stratejik yönetim uygulamaları, yönetişim mekanizmaları ve nesil devri süreçleri arasındaki ilişki ve etkileşimleri ortaya koyan bir model geliştirmeyi ve bu süreçler ve aile işletmelerinin uzun dönem başarı ve sürdürülebilirliğini anlamlandırılması ve açıklanması"" şeklinde ifade edilmektedir. Ancak öneride sunulan literatür değerlendirmesi yeni ve/veya merak uyandırıcı bir araştırma sorusu gündeme getirmemekte bu bakımdan önerilen projenin özgün değer potansiyelini düşürmektedir.İlk olarak, öneride yukarıda belirtilen çerçeveyi doğrudan etkilemesi beklenen kaynak temelli yaklaşım dışında kalan örgüt ve yönetim kuramlarından vekalet, vekilharç, kaynak bağımlılığı, kurumsal, koşul-bağımlılık, üst kademe, örgüt yaşam eğrisi ve özellikle de aile işletmelerini diğer işletmelerden ayırmada öne çıkan sosyo-duygusal zenginlik kuramlarının üzerinde eleştirel bir şekilde durulmaması önemli bir eksiklik olarak göze çarpmaktadır.    İkincisi, literatür taraması dar bir şekilde gerçekleştirilmiş, özellikle yakın tarihteki tarama çalışmalarına ve meta-analiz bulgularına yeterince değinilmemiştir. Halbuki sistematik taramalar ve meta-analizler herhangi bir konunun gelmiş olduğu aşamayı netleştirmeye büyük katkı sağlamaktadır. Örneğin, 41 ülkede yapılan 380 çalışma üzerinde gerçekleştirilen bir meta-analize göre, aile işletmeleri diğer işletmelere göre aradaki fark küçük olsa dahi istatistiki olarak anlamlı yükseklikte performans sergilemektedir (Wagner vd., 2015). Halka açık ve büyük işletmelerde; performans, finansal yapıdan etkilenmeyen bir ölçüt olarak varlıkların geri dönüş oranı cinsinden ölçüldüğünde ve aile işletmesi tanımı aile yönetimi ya da hem aile sahipliği hem de aile yönetimi olarak değil, yalnızca aile sahipliği olarak tanımlandığında (sahiplerin etkili yöneticiler olamayabilecekleri şekilde yorumlanabilir) aradaki fark daha da açılmaktadır. İlaveten, bireyciliğin yüksek olduğu, güç mesafesinin düşük ve yine belirsizlikten kaçınmanın düşük olduğu ülkelerdeki aile işletmeleri diğer ülkelerdeki aile işletmelerine göre daha yüksek performans göstermektedir (Wagner vd., 2015). 9 ülkede yapılan 48 çalışma üzerinde yapılan bir diğer meta-analize göre, aile işletmeleri diğer işletmelere göre daha az uluslararasılaşmakta ve ar-ge'ye daha az para harcamakta ve bu durum aile işletmelerinin performansını olumsuz biçimde etkilemektedir (Carney vd. 2015). Bu ve benzeri çalışmalar, önerinin temel amacıyla doğrudan ilişkilidir fakat öneride hemen hiç yer almamaktadır. Mevcut projenin araştırma sorusu net olarak tanımlanmamış gözükmektedir. Yönetişim mekanizmaları ve nesil devri süreçleri arasındaki etkileşimden kastın ne olduğu ve bununla alakalı olarak teorik katkının ne olduğu açık değildir. Projenin teorik ilişkilendirmesinin temeli olan yönetişim mekanizmaları, nesil devir süreçleri ve performans kurgularının sınırları ve nasıl operasyonalize edileceği daha net açıklanabilir. Buna ek olarak aile şirketleri arasındaki kıyaslamalarda firma karakteristikleri ve performans arasında sebep-sonuç ilişkisi kurmayı önleyebilecek kendi kendine seçilim (self-selection) sorununun nasıl çözüleceğinden bahsedilebilir. Taslak hâlihazırda keşfedici (exploratory) gözükmektedir.Aile şirketlerinin bazı davranışlarının diğer şirketlerden farklı olduğu gösterilmiştir ancak bu her davranışın farklı olduğu anlamına gelmemektedir. Projede stratejik planlama süreçlerinin aile şirketlerinde farklılık göstermesinin kuramsal sebepleri açıklanmamıştır. Ailesellik kavramı ile stratejik planlama arasındaki farklı ilişki belirsizdir. Dördüncü sayfada aile şirketlerinin strateji uygulamaları ve strateji oluşturma süreçlerinin aile olmayan şirketlerden farklı olduğunun bulgusu uzlaşılmış bir konu olarak gösterilmiş, aynı zamanda bunun gösterilmesi özgün değerin içinde yer almıştır. Yönetişim ve yönetim mekanizmaları konusu ise kurumsal yönetişim alanına oldukça yoğun işlenmiş bir konudur. Bu projenin bu çalışmalardan farkını ortaya koyan bir açıklama yapılmamıştır. Hatta Academy of Management Journal ve Administrative Science Quarterly  gibi strateji alanındaki en önde gelen dergilerde yayınlanan bu çalışmalardan projede bahsedilmemesi ve Türkiye özelinde aile şirketlerinin yönetişimi hakkındaki çalışmaların referanslarda yer almaması önemli bir eksiliktir.Öneri aile işletmeleri yazınında aile etkisinin uzun dönem başarıya etkisinin incelenmediğini ve proje önerisinin katkısının bu olacağını belirtmektedir. Ancak bu eksikliği belgeleyen bir referansa atıfta bulunulmamıştır. Bununla birlikte eğer eksiklik bu ise, yönetişim mekanizmaları ve nesil devri kavramlarının projeye neden dahil edildiği belirgin değildir. Bu kavramların projeye dahil edilmesi etraflıca gerekçelendirilmemiştir.Hipotezlerin olmaması da projenin katkısının anlaşılmasını zorlaştırmaktadır.Son olarak, kullanılacağı belirtilen örnekleme ve ölçümleme yöntemlerinin cevaplanmaya çalışılan sorular dikkate alınarak yeterince iyi gerekçelendirilmediği (örneğin, neden kartopu örnekleme yönteminin kullanılması gerektiği tatminkar bir biçimde açıklanmamıştır) görülmektedir."	1,60
Önceki panel ortak raporuna istinaden proje önerisinde gerçekleştirilen değişikliklerin özgün değere ilişkin sorunları gidermediği düşünülmektedir. Söz konusu ortak raporda detaylı olarak dile getirilmiş bazı hususlara burada kısaca tekrar değinilecektir.İlk olarak anlamlı analiz biriminin işletme grupları veya holdingler olduğuna dair panel görüşüne verilen yanıt tatminkâr bulunmamıştır. Proje önerisinin yeniden hazırlanması durumunda ilgili yazın da dikkate alınarak hipotezlerin bu analiz düzeyinde formüle edilmesi uygun olacaktır.İkinci olarak öneri bir miktar kısaltılmış olmakla birlikte bütünlüklü olmaktan hala uzaktır. Kavramsal çerçevenin ve hipotezlerin daha sade ve bütünlüklü bir şekilde sunulması gerekmektedir. Önerideki sadeleştirmenin yöntem ve ölçüm araçlarına da uygun şekilde yansıtılması (örneğin ankette öneride yer almayan kavramların ölçeklerine yer verilmemesi) uygun olacaktır. Üçüncü olarak sosyal sermayenin proje önerisinde yer almasının hala yeterince temellendirilmemiş olduğu düşünülmektedir.Dördüncü olarak UOG oluşturmada karşı tarafın (yabancı sermayedarın) rolünü kavramsal çerçevede ele alınmamasının hala eksiklik olduğu değerlendirilmektedir.Son olarak hipotezler gerekçelendirilirken, ağ özelliklerinin gelişmiş ülkelerdeki gelişmiş kurumsal altyapı nedeniyle UOG oluşturmayı etkilemeyeceği belirtilirken, hipotezlerde anlamlı etkilemeyecektir ifadesi yerine olumsuz yönde etkileyecektir ifadesinin kullanılması anlaşılmamaktadır.  Benzer tutarsızlıklar diğer hipotezlerin bazılarında da (örneğin 1a, 1b, 1c) mevcuttur.	2,20
"Proje önerisi, liderlerin kişilik özellikleri ve liderlik tarzlarının performanslarına etkilerini Türkiye Cumhuriyeti başbakanları üzerinden yürütülecek bir araştırma tasarımı yoluyla incelemeyi hedeflemektedir. Bu kapsamda çeşitli tarihsel dokümanlar (otobiyografiler ve biyografiler, kişisel dokümanlar, haberler, vb.) yoluyla bu ilişkilerin incelenmesi planlanmaktadır.Proje önerisi liderlik bilim dalında eksik ve problemleri ortaya koymamakta ve bu eksikliklerin giderilmesine yönelik yaratıcı öneriler sunmamaktadır.  Literatürde zaten mevcut olan kavram ve kuramların kullanıldığı bu proje teklifi literatüre özgün bir katkı yapmamaktadır.  Birtakım kişilik özellikleri ve karizmatik liderliğin liderlerin performansının etkisine devlet politikasında başa geçmiş 9 kişi nezdinde didaktif yöntemler kullanılarak ve sadece 600 kelimelik kişilik profili üzerinden bakmak anlamlı değildir. Birtakım karmaşık hipotezlerden oluşan bir modelin bu örneklem sayısıyla test edilmesi mümkün görülmemektedir. Bu 9 kişinin kişilik ve liderlik özelliklerinin idiografik yöntemlerle incelenmesi daha yerinde olacaktır. Bunlara ek olarak, öneride kullanılan bütün kavramların etik kavramlar olmasına rağmen emik yaklaşımlı bir proje olduğu iddiası çelişkilidir.  Ölçüleceği söylenen kavramlar kültürel olmadığı gibi herhangi bir kültürlerarası karşılaştırma yapmak da mümkün olmayacaktır.  Hipotezlerde geçen değişkenler ve ilişkilerle ilgili tanım ve önceki araştırmalar yeterli değildir, konu benzerliğine dayalı çıkarımlar yapılmıştır. Bazı hipotezlerde geçen temel kavramlar (yıkıcı liderlik, kriz ve sosyal bunalım dönemleri) yeterince açıklanmamıştır.Tüm bunlara ek olarak proje önerisi aşağıda daha detaylı bir şekilde ifade edilen nedenlerden dolayı özgün değer ve kuramsal katkı bakımından kısıtlara sahiptir:Önerilen proje fikrinin Deluga'nın (1997) ve (2001) yıllarında yayınladığı ve sırasıyla narsisist ve makyavelist kişilik özellikleri ile Amerikan başkanlarının karizmatik liderlik özellikleri ve başkanlık performansları arasında ilişkiler ortaya koyan çalışmalarından ortaya çıktığı görülmektedir. Deluga yukarıdaki çalışmalarda historiometri yöntemini kullanmıştır. Bu çalışmaların bulguları, narsisizm ve makyavelistik kişilik özelliklerinin Amerikan başkanlarının karizmatik liderlik ve başkanlık performansları ile olumlu ilişkiye sahip olduğunu göstermektedir. Önerilen proje de aynı hipotezlere sahiptir (Hipotez 1 ve 4). Hipotez 2 ve 3 ve bunların gerekçeleri de tamamen Deluga (1997)'nin tartışmasına dayandırılmaktadır (sf. 59-61).  Bu nedenle, bu hipotezlerin kavramsal bakımdan yeterince özgün olmadığı düşünülmektedir. Dahası, Amerika bağlamında beklenen bu ilişkilerin aynı şekilde Türkiye bağlamında da görüleceği varsayılmış ancak bağlamsal gerekçelendirme yapılmamıştır. Hipotez 3 ve Hipotez 5 yeterince açık ifade edilmemiştir. Hipotez 3'ün ifade ediliş biçiminden ""ayna aç narsisist kişiliğin"" kişiselleşmiş karizmatik liderlik ile bir etkileşime gireceği ve bu etkileşimin yıkıcı bir liderlik biçimini ifade edeceği anlaşılmaktadır. Şekil 1'de gösterilen araştırma modelinde bu ilişki görülmemektedir. Hipotez 5'ten de ""narsisist olup aynı zamanda sosyalleşmiş karizmatik liderlik tarzına sahip olan başbakanların yıkıcı lider olmayacağı"" gibi bir anlam çıkmaktadır. Bu, şekil 1'de gösterilmemektedir. Dahası, Şekil 1'de narsisist kişilik özelliği ve ayna aç narsisist kişilik arasında bir etkileşim etkisi gösterilmektedir. Ayna aç narsisist kişilik narsisist kişiliğin özel bir türü olduğundan bu iki kavramın birbiriyle etkileşime girmesi teorik açıdan sorunludur. Ayrıca, öneride bununla ilgili teorik gerekçelendirme de yoktur. Kohut'un Narsisiszm yaklaşımının geçerliliğini / uygunluğunu destekleyen görgül alanyazın sunulmamıştır. Kohut Narsisizmin ortaya çıkışını bireyin çocukluğuna yormaktadır. Kohut'un yaklaşımının hipotez 2'yi nasıl gerekçelendirdiği açık değildir. Böyle bir gerekçelendirmenin mümkün olması için ya ""bireylerin genelinde ideal açlığı olduğu ve krizin insanları bu açlığı gidermeye yönelttiği"" ya da ""krizin bireylerde giderilmesi gereken bir ideal açlığı ortaya çıkardığı"" varsayımları gerekmektedir. Proje önerisinde bu varsayımları destekleyen ilgili görgül alanyazın sunulmamıştır. Ayrıca, alanyazında kriz durumlarında insanların liderleri davranışlarından bağımsız olarak daha karizmatik algıladığı (örneğin, Pillai, 1996) ancak belirli bir seviyenin üzerindeki stresin ise bu algıyı tersine çevirdiğine (örn., Halverson vd., 2004) dair bulgular vardır. Proje önerisinde ilgili alanyazının yeterince kapsamlı değerlendirilmediği bu nedenle hipotez 2'nin kavramsal olarak güçlü temellere dayanmadığı görülmektedir. Proje önerisindeki kişiselleşmiş karizmatik liderlik ve sosyalleşmiş karizmatik liderlik kavramları McClelland (1975)'ın basit ayrımına dayandırılmakla birlikte bu iki karizmatik liderlik tarzının ortaya çıkması ile ilgili kavramsal arka plan sunulmamıştır. Neden bazı liderler kişiselleşmiş karizmatik lider, neden diğerleri sosyalleşmiş karizmatik lider olarak görülmektedir? Şekil 1'den narsisist veya makyavelist olan liderlerin bu tarzı belirleyeceği gibi bir çıkarım yapılsa da proje önerisinde ifade edilen bu değildir. Diğer taraftan alan-yazında daha yeni ve kapsamlı kavramsallaştırmalar mevcut olup bu kavramsallaştırmalar karizmatik liderlik tarzının doğuşuna dair tahminler sunmaktadır. Örneğin, Howell ve Shamir (2005) liderin karizmatik liderlik türünün ortaya çıkmasında takipçilerin düşünülenden çok daha aktif olduğunu iddia etmektedir. Bu yazarlara göre, kişiselleşmiş karizmatik liderlik takipçiler ve lider arasında ""takipçilerin liderin kendisi ile özdeşleşmelerine"" (personal identification with the leader) dayanan bir ilişkiyi; sosyalleşmiş karizmatik liderlik ise  takipçiler ve lider arasında ""takipçilerin liderin temsil ettiği toplulukla özdeşleşmelerine"" dayanan bir ilişkiyi tanımlamaktadır. Yazarlar, takipçilerin lider veya toplulukla özdeşleşmelerinde ise öz kimlik yönelimlerinin (self identity orientation; ilişkisel veya kollektif kimlik yönelimi) ve öz-benlik netliğinin (self-concept clarity) belirleyici olacağını öne sürmektedir. Yazarlara göre, takipçiler ilişkisel kimlik yönelimine (relational identity orientation) veya düşük öz-benlik netliğine sahip olduğunda, lider ile özdeşleşme eğilimindeirler ve bu kişiselleşmiş karizmatik liderlik ilişkisini doğurur. Bu durumda takipçiler lideri daha az denetler, liderin kişisel özelliklerinden daha çok etkilenirler. Tam tersine, takipçilerin kollektif kimlik yönelimi veya yüksek öz-benlik netliği ise sosyalleşmiş karizmatik liderlik ilişkisine yol açar. Burada takipçiler lider üzerinde daha fazla etki sahibidirler.  Deluga 2001 yılında yayımlanan çalışmasında, karizmatik liderlerin (başkanların) hem kişiselleşmiş hem de sosyalleşmiş karizmatik liderlik özelliklerini bir arada barındıracaklarını, tam anlamıyla kişiselleşmiş ya da tam anlamıyla sosyalleşmiş bir karizmatik liderin pek mümkün olmayacağını, performansı yüksek başkanların iki tarzı da bir arada barındırdığını ifade etmektedir (sf. 354-355). Önerilen projenin ise bu ayrımı kesin çizgilerle yaptığı ancak bunu alan-yazın ile yeterince desteklemediği görülmektedir.Hipotez 5 için sosyalleşmiş karizmatik liderliğin özellikle toplulukçu kültürlerde fayda sağlayacağı argümanı yeterince güçlü ve net değildir. İfade edilmek istenen, bir lider narsisist olsa da toplulukçu bir kültür içerisinde sosyalleşmiş karizmatik bir lider olacağından daha az zararlı olacağı mıdır? Eğer öyleyse, bireyci kültürlerde kişiselleşmiş karizmatik liderliğin, toplulukçu kültürlerde ise sosyalleşmiş karizmatik liderliğin baskın olacağı gibi bir idda için kuramsal ve görgül destek proje önerisinde sunulmamaktadır.Brewer, M. B., & Chen, Y. R. (2007). Where (who) are collectives in collectivism? Toward conceptual clarification of individualism and collectivism. Psychological review, 114(1), 133.Halverson, S. K., Murphy, S. E., & Riggio, R. E. (2004). Charismatic leadership in crisis situations: A laboratory investigation of stress and crisis. Small Group Research, 35(5), 495-514.Howell, J. M., & Shamir, B. (2005). The role of followers in the charismatic leadership process: Relationships and their consequences. Academy of Management Review, 30(1), 96-112.Pillai, R. (1996). Crisis and the emergence of charismatic leadership in groups: An experimental investigation. Journal of Applied Social Psychology, 26, 543-562.    "	1,00
"Proje önerisinde 1) kurumsal çevre, 2) sektörel yapı ve 3)işletme tercihlerinin, a) uluslararasılaşma ve b) yenilikçiliğe olan etkileri; yenilikçiliğin işletme tercihlerine etkileri ile yenilikçilik ve uluslararasılaşmanın karşılıklı etkilerini KOBİ'ler bağlamında araştırmak amaçlanmaktadır. Proje önerisi ilgili yazında gelişmekte olan ülkelerdeki KOBİ'lerin uluslararasılaşması ile ilgili çalışmaların azlığından veya olmamasından hareket etmekte, öneri bu eksiklik ile motive edilmektedir. Ancak bu eksiklik var olsa dahi proje önerisinin kabulü için yeterli bir neden oluşturmamaktadır. Zira gerek KOBİ'ler, gerekse gelişmekte olan ülke şirketlerinin uluslararası piyasalara açılması ile ilgili geniş bir yazın mevcuttur. Burada ilgili yazının neden gelişmekte olan ülke KOBİ'leri için uygun olmadığı yeterince açıklanmamıştır. Bu temel eksikliğin ötesinde proje önerisinin özgün değerini kısıtlayan çeşitli eksiklikler görülmüştür. Bunlar aşağıda kısaca özetlenmektedir:Proje önerisinde neden hem uluslararasılaşmaya hem de yenilikçiliğe yer verildiği açık ve net bir şekilde ifade edilmemiştir. Kaldı ki, bu iki kavram arasındaki ilişkiyi hem gelişmiş hem de gelişmekte olan ülke şirketleri için inceleyen geniş bir yazın vardır. Öneride bu yazına atıfta bulunulmamıştır. Ayrıca proje önerisi neden hem uluslararasılaşma hem de yenilikçilik kavramlarını irdeleyeceğini tam olarak ifade etmemekte, bunlar arasındaki bağlantıları yeterince ortaya koymamaktadır.Önerinin özet bölümünde yenilikçilik işletme tercihlerinin altında yer alırken; özgün değer bölümünde ayrı ve bağımlı değişken olarak nitelenmiştir. Bu durum öneride kavramsal açıdan belirsizlik oluşturmaktadır.Proje önerisi gelişmekte olan ülke şirketlerinin uluslararasılaşması ile ilgili var olan geniş bir yazını da gözardı etmektedir. Bu yazının ilgili ülkelerdeki büyük şirketleri ele aldığı savunulmaktadır. Görgül çalışmalar farklı boyutlardaki firmaları ele almış olmakla birlikte bu yazının önemli bir kavramsal/kuramsal bileşeni de vardır. Bu yazına gerekli atıfta bulunulmamıştır. KOBİ'lerin uluslararasılaşması ile ilgili de hayli geniş bir yazın vardır ancak bu yazına da yeterince atıf yapılmadığı, bundan da önemlisi bu yazının neden Türkiye'deki KOBİ'lere uygulanamayacağı veya bulgularının neden Türkiye'deki KOBİ'lerin davranışını açıklamaya uygun olmadığı belirtilmemiş, uygun değilse ilgili yazının nasıl geliştirileceği açıklanmamıştır.KOBİ'ler, Gelişmekte olan ülke şirketleri ve uluslararasılaşma yazınlarının ortak kümesi olan gelişmekte olan ülke KOBİ'lerinin uluslararasılaşması ile ilgili yeterince çalışma olmaması durumunda dahi ilgili yazındaki eksikliklerin giderilmesine dair getirilen öneri üçünün kesişim kümesine dair bir çalışma olacağını söylemekten ibaret kalmaktadır. Önerinin en önemli getirisinin sektörel, firma ve ülke kurumları seviyelerindeki değişkenlerin bir arada incelenmesi olduğu değerlendirilmiştir. Ancak bu seviyeler arasındaki etkileşimden çok bu seviyelerin hepsinin bileşik etkisinin inceleneceği görülmektedir. Bu nedenle proje önerisinin ilgili alanlara kuramsal ya da kavramsal özgün bir katkısının olmayacağı değerlendirilmiştir. Yöntemsel olarak da farklı (nicel ve nitel) yöntemlerin bir arada kullanımının ötesinde yeni bir katkısı olmadığı düşünülmektedir.Proje önerisi yazındaki eksiklikleri, kavramsal çatışmaları, farklı kavramsal çerçevelerin öngörüleri arasındaki farklılıkları ve/veya görgül bulgulardaki tutarsızlıkları açıklamamakta, daha çok yazının ham bir özetini vermektedir.Projede firma seviyesinde uluslararasılaşma öncüllerini belirlemek için neden hem kaynak temelli yaklaşım, hem farklı yenilik eğilimleri hem de sosyal ağ kuramlarını kullanılacağı yeterince gerekçelendirilmemiş, önceki yazında bu kuramların hangilerinin kullanıldığı, tek tek mi birlikte mi kullanıldığı, neden hepsinin birlikte kullanılmasının daha doğru olacağı açıklanmamıştır. Kaldı ki, bu kuramların ölçüm ve kuramsal analiz birimleri ve arka planlarındaki varsayımlar birbirlerinden farklıdır. Sosyal ağ yaklaşımının son 20 yılda uluslararası yayında en çok kullanılan yaklaşımlardan biri göz önüne alındığında katkının ne olacağının daha detaylı açıklanması beklenmektedir. North'un öncülüğünü yaptığı yeni kurumsal ekonomi kuramı (new institutional economics) ülke farklılıklarını açıklamakta kullanılmakta olup genelde ülkeler arası araştırmalarda kullanılmaktadır. Türkiye'deki tüm sektörler aynı kurumsal çerçeve içerisinde varlıklarını sürdürdüklerinden kurumların etkisinin nasıl ölçüleceği ve ülke seviyesindeki faktörlerin çalışmaya neden dahil edildiği tam olarak anlaşılamamıştır.Proje hem sektörel hem firma seviyesinde hem de ülke seviyesindeki etmenleri inceleme iddiasındadır. Ancak bu projenin kapsamını çok fazla genişletmekte olup, bu da elde edilecek bulguların çok genel olmasına yol açacaktır. Bu nedenle her bir seviyedeki kuramsal ve kavramsal çerçevelere katkı vermekte çok bunları ölçmekle yetinecektir. Bu da özgün değeri kısıtlamaktadır.Projede yenilikçilik ifade edilirken fırsatçı ve araştırmacı yenilikçilik kavramları ortaya atılmıştır. Bunlar da March (1991) makalesi ile ilişkilendirilmiştir. Ancak March (1991) makalesinde ""exploitation"" ile yenilikçilikten ziyade var olan bir yetkinliğin verimliliği artırmak için kullanılmasını kastetmiştir. İki kavram da yenilikçiliğe özgü kavramlar değillerdir. Bu kavramlardan hareketle yenilikçiliğin nasıl sınıflandırıldığı ilgili yazına dayandırılarak (Örneğin, Jansen vd. 2006) tartışılmamıştır.Özetle proje önerisi özgün değerinin yetersiz kaldığı düşünülmektedir."	1,40
"Proje önerisi sürdürülebilir Ar-Ge ve yenilik yeteneklerinin geliştirilmesinde dinamik rutin ve süreçlerin rolü ve bu dinamik yetkinliklerin toplamına örgütsel bilgelik adı verilen birtakım unsurlar ile ilişkisinin incelenmesini kapsamaktadır. Önerilen projenin özgünlüğünü azaltacak aşağıdaki hususlar tespit edilmiştir: Her şeyden önce proje önerisinde neden örgütsel bilgelik ve dinamik rutin süreçler gibi kavramlara ihtiyaç duyulduğu yeterince açıklanmamıştır. Proje önerisinde özgün değer bölümü boyunca bu kavramlar uzun uzadıya açıklanmış, yenilik yeteneklerinin önemine değinilmiş, ancak ""neden bu kavramlar?"" sorusuna ancak özgün değer bölümünün sonunda kısaca yer verilmiştir. Literatürdeki eksiklikler net olarak tespit edilmemiş, kullanılacak kavramların yeni olması nedeniyle yeni bir bakış açısı getireceği belirtilmiş, ancak bu kavramların literatürdeki hangi eksiklikleri ya da tutarsızlıkları ya da anlaşmazlıkları gidereceği belirtilmemiştir. Yazında çeşitli dinamik firma kabiliyetleri ile Ar-Ge ve İnovasyon performansı arasında ilişki çokça yer almıştır (örneğin, Makkonen vd. 2014). Bu anlamda taslağın ana çatısını oluşturan dinamik yetenekler - yenilikçilik ilişkisi daha önce ortaya konmuştur.Literatürde yenilik yeteneklerinin geliştirilmesi için birçok öneri geliştirildiği ve sunulduğu belirtilmiş, ancak bu önerilerin neler olduğu ve eksiklerinin ne olduğu belirtilmemiştir. ""Teknoloji ve Yenilik Yönetimi literatüründe firmaların sürdürülebilir yenilik ve Ar-Ge yeteneklerini geliştirmeleri sıkça işlenmiş ve bunu başarmak için birçok mekanizma ve uygulama önerilmişse de, firma yöneticilerinin kontrolü altında olan firma içi dinamik faktörlerin harekete geçirilip yönetilmesi nispeten göz ardı edilmiştir."" Bu gerekçe ise burada adı geçen faktörlerin incelenmesi için yeterli bir neden olarak görülmemektedir. Keza dinamik rutinler, dinamik pazarlama, dinamik operasyon yönetimi gibi unsurların az sayıda çalışmada ele alındığı ve bir arada ele alınmadığı belirtilmekte, ancak bunların bütün olarak ele alınmasının ne gibi bir katkı vereceği belirtilmemektedir. Bir kavramın az incelenmiş olması ya da alt bileşenlerinin bir arada incelenmemiş olması özgün değer için yeter ve gerekli bir koşul değildir. Kaynak tabanlı ve bilgi tabanlı perspektifler eleştirilmiş, ancak bu eleştiriler deliller ve atıflar ile yeterince desteklenmemiş, eksikliklerinin neler olduğu belirtilmemiştir. Örneğin, ""Proje çalışması var olan bu iki görüşün açıklayamadığı kısımlara cevaplar üreterek literatürün genişletilmesine katkıda bulunacaktır"" ifadesi kullanılmakta, ancak bu ""açıklanamayan kısımlar""ın neler olduğu belirtilmemekte ve bu tezi destekleyici çalışmalara da atıfta bulunulmamaktadır. Bu nedenlerle literatürde hangi sorunun çözüleceği ve kullanılacak yeni kavramların vereceği katkı (hangi boşluğu dolduracağı) belirgin değildir.Genel olarak ne dinamik yetkinlikler, ne kaynak tabanlı yaklaşım ne de yenilikçilik ve öncülleri literatürleri etraflıca incelenmemiş, bu alanlardaki temel bulgular ve çalışmalara ve güncel tartışmalara değinilmemiş, öneri de bu tartışmalar ya da çalışmalar üzerine oturtulmamıştır. Bunun yerine kullanılması düşünülen/istenen kavramlar ve bunların aralarındaki ilişkiler uzun uzun açıklanmıştır. Kullanılacak kavramların neden/nasıl seçildikleri yeterince gerekçelendirilmemiştir. Örneğin neden örgütsel bilgelik ya da dinamik üretim yetkinlikleri gibi kavramlar seçildiği ortaya konmamıştır. Örneğin literatürdeki derleyici (review) çalışmaların bunların ölçülmesi gerektiği ya da yenilikçilik literatürüne yeni bir bakış açısı getirebileceği şeklinde tespitlerde bulunup bulunmadığı tartışılmamıştır.Kullanılacak olan kavramların örgütsel düzeyde geçerliliği kavramsal veya görgül olarak daha önce yapılan çalışmalarda gösterilmemiştir. Örneğin atıfta bulunulan makalelere bakıldığında bilgelik kavramının genelde örgütsel değil yöneticiye ait, liderlikle veya yöneticilikle ilişkili (managerial wisdom, leadership and wisdom gibi) ya da psikoloji literatüründe, yani genel olarak bireysel seviyede ele alındığı görülmektedir. Örgütlerde ele alındığında da genellikle örgütsel bilgelik olarak değil örgütlerde bilgelik (wisdom in organizations) olarak geçtiği görülmektedir. Örgütsel bilgelik kavramı ise yalnızca proje yürütücüsü ve araştırmacılardan birinin makalelerinde geçmektedir. Bu kavramın geçerlilik testleri yapılmamıştır. Zaten proje önerisinde bunun da yapılacağı belirtilmiştir. Bu durumda da henüz geçerliliği test edilmemiş bir kavram üzerinden hipotezler ortaya konmuş olmaktadır.Benzer şekilde dinamik aksiyon kuralları kavramından bahsedilmekte, bu kavram dinamik rutin ve süreçler içerisinde ele alınmakta, ancak atıflara bakıldığında böyle bir kavrama yalnızca bir doktora tezinde rastlanmaktadır. Ayrıca bu kavramın anlatıldığı bölümde de sürekli tek bir makaleye (Parrish, 2010) atıfta bulunulmaktadır. Dinamik özümseme diye bir kavrama ise hiç rastlanmamaktadır. Dinamik pazarlama yetkinlikleri iki atıfta geçmekte, dinamik üretim yetkinlikleri ise hiçbir atıfta geçmemektedir. Bu nedenle ortaya konan kavramların literatürde karşılıklarının olup olmadığı, genel kabul görüp görmedikleri, herhangi bir geçerliliklerinin olup olmadığı tam olarak anlaşılamamıştır. Önerilen çalışmada açıklanması beklenen kavram sürdürülebilir Ar-Ge ve yenilik yetenekleri olarak belirtilmiş, ancak bu kavram tarif edilmemiş, özellikle ""sürdürülebilir yetenek"" kavramından ne kastedildiği net olarak tanımlanmamıştır.Örgütsel bilgelik kavramının neden öneride belirtilen alt bileşenlerden oluştuğu da belirtilmemiştir. Burada 7 alt bileşen verilmiş, ancak neden bunların bilgeliğin parçaları olduğu belirtilmemiştir. Yukarıda süreç ve rutinler alt bileşenleri için sunulan eleştiri buradaki alt bileşenler için de geçerlidir. Örneğin pratik eylem kurallarından bahsedilmekte ancak bu kavrama da referans çalışmalar arasında rastlanmamaktadır.Dördüncü sayfada örgütsel bilgeliğin kavramlaştırılması çelişkili durmaktadır. Örgütsel bilgelik bir yandan kontrol edilebilir ve ayarlanabilir gibi tanımlanırken (Dierickx and Cool 1989 metaforu) bir yandan örtük, dayanıklı ve gömülü olarak tanımlanmıştır. Kodlanması kolay olmayan, sezgisel bilgiye dayalı bir kavramın aynı zamanda kolayca ayarlanabilir olması çelişkili ya da en azından daha detaylı açıklanması gereken bir önerme olarak görülmektedir.Önerilen aracılık modelinin teorik olarak bütünlüklü bir biçimde tartışılmadığı görülmektedir. Hipotezlerin de aracılık modeli bir bütün olarak ele alınarak gerekçelendirilmesi ve sayıca azaltılmasının daha uygun olacağı düşünülmektedir."	1,80
"Proje önerisi köy enstitüleri örneğini inceleyerek, yeni örgüt formlarının kurumsallaşma süreçlerinde yaşanan başarısızlığın nedenlerini ve bu nedenlerin ulusal politik sistem özelliklerine ne ölçüde bağlı olduğunu araştırmayı amaçlamaktadır. Çalışma bu amaçlara ulaşarak kurumsal kurama teorik katkı sağlamayı hedeflemektedir. Önceki öneriye ilişkin panel ortak raporu dikkate alınarak, kuramsal literatür genişletilmiş, araştırmanın yöntemi ve olası veri kaynakları sunulmuştur. Ancak, önerilen projenin özgün değeriyle ilgili önceki panel raporunda işaret edilen temel sorunlar yeni proje önerisinde de varlığını sürdürmektedir. İlk olarak, proje önerisinin literatür taraması bölümünde ilgili teoriler daha kapsamlı bir biçimde aktarılmakla birlikte, bu aktarma eleştirel değerlendirmeden ziyade, ilgili literatürde kurumsallaşamamanın nedenleri olarak hangi görüşlerin öne sürüldüğünün ve bu meselenin daha çok pratikler ve alanlar düzeyinde incelenip, örgüt formları düzeyinde yeteri kadar incelenmediğinin vurgulanması şeklindedir. Buna karşılık, kurumsallaşamama konusunun örgüt formları düzeyinde incelenmesinin, kurumsal kuram, kurumsal girişimcilik ve örgütsel ekoloji yazınına ne katacağı yeteri kadar tartışılmamaktadır. Proje önerisinde, ön inceleme sonucunda köy enstitülerinin, politik değişimler, içsel çelişkiler, politik karşıtlıklar, sosyal beceri eksikliği, kurumsal girişimcilerin çıkarları gibi nedenlerle kurumsallaşamadığı ifade edilmektedir. Bu nedenlerin literatürde önerilen nedenlerden anlamlı ölçüde farklılaşmadıkları dikkate alındığında, köy enstitülerinin kurumsallaşamamasının incelenmesinin, ilgili literatüre anlamlı ve farklı bir bakış açısı getirme olasılığının düşük olduğu anlaşılmaktadır.  Önceki panel raporunda önerilmesine rağmen, köy enstitülerinin ne ölçüde ve hangi anlamda bir örgüt formu olduğu tartışılmamaktadır. Proje önerisinde, köy enstitülerinin, “Türkiye’ye özgü” ve dönemindeki diğer okullardan farklı bir örgütsel form olduğu vurgulanmakla birlikte, köy enstitülerinin aynı dönemde kentsel kesimde bulunan eşdeğer okullardan hangi açılardan farklı bir örgüt formu olduğu tartışılmamaktadır. Öncelikle, yeni bir örgütsel form kabul edilen köy enstitülerinin hangi özellikleri açısından yeni olduğunun biraz daha netleştirilmesi gerekir. Bu yapılırken belki, köy enstitüleri ile Cumhuriyet sonrası ve Köy Enstitülerinden önceki Erkek Muallim Mektebi, Köy Muallim Mektebi, Köy Öğretmen Okulu gibi farklı isimlerle ilköğretime öğretmen yetiştirmek amaçlı kurulan öncül girişimler kıyaslanabilir. Diğer yandan, diğer ülkelerdeki benzer örneklerden hangi boyutlarda farklılaşarak Türkiye’ye özgü olduğu da tartışılmamaktadır. Analiz düzeyi örgütsel form olan ve köy enstitülerini bir örgüt formu örneği olarak ele alan bir çalışmada öncelikle köy enstitülerinin hangi açılardan bir form olduğunun tartışılması beklenir. Proje önerisinin kuramsal çerçevesinde politik sistemlerdeki değişimlere bağlı olarak kurumsallaşma süreçlerinde devletin rolünün farklılaşabileceği vurgulanmakla birlikte, ön incelemede köy enstitülerinin kurumsallaşamamasında devletin rolünün ne olduğunun ipuçları tartışılmamaktadır. Önceki panel raporunda, devletle partinin bütünleştiği tek parti iktidarında devletin (ya da CHP’nin) köy enstitülerinin kurulması, yaygınlaştırılması ve kapatılmasında önemli bir role sahip olabileceğine dikkat çekilmesine rağmen, bu mesele proje önerisinde yeterince tartışılmamaktadır. Proje önerisindeki “kurumsal girişimcilerin, şu veya bu nedenle, bilinçli bir şekilde bir kurumun yayılıp meşrulaşmasını engellemek yoluna gitmiş olma ihtimali” olabileceği ifadesinden CHP’nin bu tür bir eyleminin mi anlaşılması gerektiği açık değildir. Sonuç itibariyle, proje önerisinin iki amacından biri olan, örgüt formlarının kuramsallaşamama süreçlerinde farklı politik sistemlerin nasıl etkili olabileceği sorusunun nasıl cevaplanacağı anlaşılamamaktadır Proje önerisinde sosyal mekanizmaların keşfedilmesinin amaçlandığı belirtilmekle birlikte mekanizmalardan ne kastedildiği açıklanmamıştır. Sosyal mekanizmalardan kastedilenin diğer odaklanıldığı belirtilen hususlar olan “problemler ve başarısızlık nedenleri” veya “kurumsallaştırma müdahalelerinin sonuçları” olup olmadığı belirsizdir.   Öneride netleştirilmesi gereken bir başka husus kurumsal girişimcinin kim olduğu veya ""kurumsal girişimci aktörlerinin"" kimler olduğu ve bunların pozisyonlarındaki değişiminin örgütsel form üzerine etkisinin nasıl değerlendirileceği hususudur. Söz konusu örgütsel formun ortaya çıkışı ve gelişmesini sağlayan kurumsal girişimciler, bu örgütsel formun varlığı sona erene kadar bu örgütsel formun yönetimiyle ilgili karar alıcı pozisyonda bulunmamışlardır. Örgütsel formun yaşamını sürdürmesi için gerekli kaynakları kullanma konusunda söz hakkı olan kişiler veya gruplar örgütsel formun bütün bir evrimi süresince aynı kişiler değildirler. Bu bağlamda, öneride Türkiye'de devletin kurumsal süreçlerdeki rolünün nasıl değiştiği açıkça tartışılmamıştır. Devletin daha önce kurumsallaştırmaya çalıştığı bir örgütsel formu daha sonra yok etmesine neden olacak bir role bürünmesinin nedenlerine odaklanılabilir.    Proje önerisinde eğitim sistemi ile ilgili çıkarımlarda bulunulabileceği ifade edilmektedir ancak eğitim sistemi ile ilgili herhangi bir öngörü ya da çıkarıma yardımcı olabilecek bir tartışma sunulmamıştır. Benzer bir yorum önceki panel raporunda belirtilmiş ve cevap olarak eğitim tarihi konusunda uzman bir akademisyenin danışman olarak proje ekibine dâhil edildiği ifade edilmiştir. Bununla birlikte eğitim konusuyla ilgili nasıl katkı sağlanacağı kavramsal açıdan ele alınmamıştır. Ayrıca, ilk başvuruya ilişkin yazılan ortak rapordaki ""proje önerisinde belirtilen, projenin günümüzde eğitim alanında yapılan düzenlemelerin doğru bir şekilde ele alınmasını sağlayacağı iddiasının açıklanması gerekmektedir. Dramatik zaman ve konjonktür farklılıklarının olduğu dikkate alındığında, proje önerisinin günümüze hangi açıdan ışık tutacağı izah edilmelidir?"" durumu aynen geçerliliğini korumaktadır."	2,20
"Araştırma kapsamında gönüllü sadelik yaşam tarzı için ölçek geliştirilecek ve sonrasında da ilgili değişkenler kullanılarak değerlendirilecektir. Gönüllü sadelik konusu yeni bir konu olmayıp, bugüne kadar bu alanda hem dünya hem de ülke genelinde çok sayıda çalışma yapılmıştır. Türkiye'de 2013 yılına kadar uzanan toplamda 5 adet lisansüstü teze ulaşılmıştır. Dolayısıyla çalışmanın özgün değeri bağlamında önemli eksiklikleri bulunmaktadır. Öncelikle yeni bir gönüllü sadelik ölçeğine neden ihtiyaç duyulduğu net olarak açıklanamamıştır. Daha önce ortaya konan ölçeklerin eksik yönlerinin tam olarak nelerden oluştuğu ve ortaya konacak bu yeni ölçek ile bu eksikliklerin nasıl giderileceği noktasında muğlaklık bulunmaktadır. Örneğin önceki ölçeklerin eksikliklerinden biri olarak, ilgili ölçeklerde yer alan bazı maddelerin bir çok çalışmada çıkarıldığına yer verilmiştir. Ancak bu maddeler çıkarıldıktan sonra eğer kavrama ilişkin ölçümlerin yapılması sağlanabiliyorsa bu yeni bir ölçek geliştirmek için yeterli bir neden arz etmemektedir. Önceden geliştirilmiş olan ölçeklere yönelik bir diğer eksiklik ise ilgili ölçeklerin uzun oluşu gösterilmektedir. Ancak bu durumda da, eğer ilgili maddeler ölçülmek istenen unsuru geçerli ve güvenilir biçimde ölçüyorsa bu temel bir sorun teşkil etmemektedir. Etmesi durumunda ise ilgili ölçekler üzerinden bir sadeleştirmenin yapılması yeni bir ölçek geliştirmeye göre daha makul bir yol gibi gözükmektedir, eğer bu sadeleştirme yapılamıyor ise bunun nedeni açıklanmalı ve eksiklik üzerinden yeni bir ölçek geliştirmeye olan ihtiyaç vurgulanmalıdır. Bu bağlamda da ilgili proje önerisi özgün değeri açısından yeterince ikna edici gözükmemektedir. Bir başka gerekçe ise ortaya konan ölçeklerde gönüllü sadelik kavramının yeterince derinlemesine ele alınamıyor oluşu gösterilmektedir. Ancak bu duruma ilişkin ikna edici bir sav ortaya konamamaktadır. Ya da bu eksik yönlerin neler olduğu net olarak aktarılamamış ve proje kapsamında gerçekleştirilecek olan ölçeğin ilgili eksiklikleri tam olarak nasıl gidereceği aktarılamamıştır. Aynı zamanda bu sav, ilgili ölçeklerin sadeleştirmesi gerekliliğine ilişkin öneri ile de çelişmektedir. İlgili olgunun daha derinlemesine bir ölçek ile ele alınması büyük olasılıkla ölçekteki madde sayısının, olguya ilişkin tüm varyansı açıklayabilmek adına artması ile sonuçlanacaktır. Önerinin farklı bölümlerinde bir taraftan amacın, “her boyutu temsil yeteneği olan ve kültürel geçişliliğe sahip ölçek geliştirmek” olduğu ifade edilerek çalışmanın yaşam tarzı ölçeği üzerine kurgulandığı ifade edilmiştir. Diğer taraftan ""Özgün değer"" bölümünde ise “bir yaşam tarzı temelli segment olarak gönüllü sade grubu anlamak ve tercihlerini ortaya çıkarmak” şeklindeki ifade tam tersine davranış ölçeğine yöneltmekte ve ikilem yaratmaktadır. Dolayısıyla ölçülmek istenenin ne olduğu net olarak anlaşılamamıştır."	1,60
"Akademik ve pratik öneminin yanında, proje önerisinin üç özgün yönü bulunmaktadır. Birincisi; Kıbrıs Barış Harekatı Uluslararası İlişkiler literatüründe ağırlıklı olarak diplomasi ve hukuk, askeri güç dengesi ve kullanımı ile çatışma çözümleri açısından ele alınmıştır. Bu proje ise, kurumsal ve toplumsal bellek yazınına dayanarak yeni bir bakış açısı ile açıkçası Savaş Çalışmalarını ve Psikolojiyi bir araya getiren disiplinler arası bir perspektifle konuya yaklaşmaktadır. Barış Harekatını yeni bir bağlama, toplumsal bellek çalışmalarına yerleştirerek Türk toplumu tarafından nasıl hafıza edildiğini ve anımsandığını analiz etmeyi önermektedir. İkinci olarak, bu proje önerisi Barış Harekatının toplumsal hafızadaki yeri ile ilgili özellikle Uluslararası İlişkiler alanında sistematik akademik çalışmaların eksikliğini başarıyla saptamakta ve bu eksikliği ya da ihmali gidermeyi amaçlamaktadır. Üçüncü olarak, proje önerisi Kıbrıs Barış Harekatı ile ilgili olarak savaşa katılan gaziler ve çocuklarıyla mülakat görüşmeleri yoluyla literatüre yeni veri ve bilgi kazandırmayı amaçlamakta ve bu yönüyle ampirik katkı potansiyeli taşımaktadır.Bunun yanında, projede yeterince tartışılmamış noktalar bulunmaktadır. Araştırma önerisinin önemli bir boyutu olan savaş ve bellek ilişkisi bağlamında toplumsal psikoloji ve politik psikoloji konusuyla ilgili literatürün taranmadığı tespit edilmiştir. Örneğin doğrudan Kıbrıs Barış Harekatıyla ilgili olmasa da, Türk-Yunan ilişkileri üzerine psikolojik yaklaşımları ilk ve çok başarılı bir biçimde uyarlayan Vamık Volkan’ın çalışmalarına değinilmemiş olması bir eksiklik olarak görülmüştür. Çünkü, Volkan’ın toplumların veya geniş-insan topluluklarının paylaştığı psikolojik düşüncelerin, duyguların ve hislerin onların kimliklerini nasıl şekillendirdiğine ve davranışlarını nasıl yönlendirdiğine yönelik çalışmaları tam da toplumsal belleklerin nasıl oluştuğu ile bireyler ve nesiller arasında nasıl aktarıldığı sorularına yanıt vermektedir. Bu proje önerisi Volkan’ın çalışmalarından veya diğer benzer çalışmalardan farklı ise, neden, hangi açıdan ve nasıl farklı olduğu ortaya konulabilirdi. Diğer yandan, her ne kadar Kıbrıs Barış Harekatının Türk toplumunun belleğinde nasıl yer ettiği sistematik ve psikolojik bir araştırma konusu olmamışsa da, Yunan/Rum toplumsal belleğine yönelik çalışmaların dikkate alınmadığı görülmektedir. Tarih ve coğrafya/mekan merkezli toplumsal bellek çalışmalarından neden ve nasıl ayrıldığı kısmen açıklanmış olmakla birlikte, çalışmanın neden psikoloji disiplini bağlamında ele alındığı, neden bu disipline özgü kavramsal/kuramsal çerçevenin ve yöntemin kullanıldığı detaylı gerekçelendirilmemiştir. Bu açıdan projede Uluslararası İlişkiler disipliniyle Psikoloji disiplininin birbiriyle yeterince entegre edilemediği değerlendirilmiştir. Proje önerisinde yer alan araştırma sorularının geliştirilmeye ihtiyacı bulunmaktadır (Öneride 3 araştırma sorusundan söz edilmekle birlikte 2 tanesine yer verilmektedir). Örneğin, Büyük Anlatının toplumsal ve kurumsal bellek üzerindeki etkisinin toplumsal ve kurumsal yansımaları/işlevi/sonucunun ne olduğu proje açısından sorulmaya değerdir. Proje önerisinde yer almayan ve tartışılmayan bu eksiklikler, çalışmanın özgünlüğünün sınırlarını da çizmektedir."	3,75
"Proje önerisinin özgün değer iddiasını, temelde Soğuk Savaş sonrası küresel yönetişim düzeninin henüz tam oluşmamış olmasından hareketle, günümüz uluslararası sisteminde ""yeni gelişen güçlerin göreceli yerlerinin ve hegemonik düzeni sorgulamalarının temel argümanlarının kantitatif ve kalitatif olarak analiz edilmesi"" ve böylece ""uluslararası ilişkiler kuramsal literatürüne de sistemsel dönüşüm kuramları başta olmak üzere katkıda bulunmak"" oluşturmaktadır. Fakat öneride ciddi sorunlar yer almaktadır. Bunların başında teorik ve kavramsal sorunlar gelmektedir. Örneğin, küresel yönetişim, güç, güç dağılımı gibi projenin özüne dair kavramlar tanımlanmamış, işlevselleştirilmemiş, ilgili literatürden (BRICS, küresel liderlik, küresel yönetişim, yükselen güçler vb.) yararlanılmamıştır. Neoliberal Kurumsalcılık ile Realist önermeler ve kavramlar bir proje çerçevesi oluşturabilecek şekilde sentezlenmemiştir. Örneğin, güç olarak seçilen kriterler küresel yönetişimi açıklamak açısından yeterli görülmemiştir. Dolayısıyla önerinin temelini oluşturması beklenen ""güç dağılımı""na ilişkin daha sofistike bir bakış açısına ihtiyaç vardır. Benzer şekilde proje önerisinin temel kavramı olarak kullanılan küresel yönetişim sistemi mevcut devletler ve uluslararası örgütlere indirgenmiştir. Devlet dışı aktörler küresel yönetişim sistemi içerisine dahil edilmemiştir. Devlet merkezli bir bakış açısıyla sınırlı kalan proje küresel yönetişimdeki dönüşümü açıklamaktan uzaktır. Bir diğer önemli eksiklik, proje önerisinde araştırma sorularının bulunmamasıdır. Projenin 3 temel hipotez etrafında şekilleneceği belirtilmektedir. Her şeyden önce bu hipotezler, hipotezden ziyade 3 farklı senaryo çalışması olup, Türkiye'nin dış politikasına ve konumuna ilişkin politik öngörüler ileri sürmektedir. Bu haliyle projenin etrafında şekilleneceği ana bağlamın ne olduğu (sistemin yapısı mı, Türkiye'nin konumu mu?) belirsizleşmektedir. Her durumda hipotezlerin öneride belirtilen amaçlara uygun olmadığı ve spekülatif senaryo çalışması yerine nedensellik içeren önermelere ihtiyaç olduğu açıktır. Proje önerisinde görülen kavramsal ve kuramsal eksiklikler iddia edilen “yöntemsel çeşitliliği”n özgünlüğünün oluşmasını engellemiştir.  "	1,50
Proje önerisi, literatürdeki yeni fikir geliştirme yöntemlerinin, görsel uyarıcılar ile desteklenmek ve fikirlerin görsel ifadesi etrafında şekillenirken, sözlü ve yazılı uyarıcıların kapsam dışı bırakıldığı tespitinden yola çıkarak, fikir geliştirme sürecinde bilgilendirici / anlatımcı / işlemsel olarak kategorize ettikleri ve tanımladıkları üç farklı metin türü kullanımını önermektedir. Kavramsal olarak da ana akım yaklaşımdan farklı olarak hermeneutik döngü olarak ifade edilen bir yaklaşımı önermektedir. Tasarımda yöntem geliştirilmesi ve bilhassa yaratıcı fikir geliştirme süreci her daim üzerinde çalışılmaya açık, potansiyeli yüksek bir alandır. Ancak proje önerisinin özgün değerine ilişkin aşağıdaki eksiklikler tespit edilmiştir:Kavramsal yaklaşım olarak benimsenen hermeneutik döngü ile fikir geliştirme sürecinde metin kullanımı çözümü arasında ilişki kurulmamış, hali hazırdaki anlatıdan bu yaklaşım ve uygulamaların, yenilikçi olmanın ötesinde ne açıdan üstün olabileceği ve yeni katkılar sunabileceği argümanı yeterince açık ve literatür destekli ortaya konamamıştır.Metin ile uyarıcıların düzenlenmesi konusunda yapılan çalışmalara hem tasarım, yaratıcılık hem de psikoloji (sensation and perception) literatüründe rastlanabilmektedir. Bu öncül çalışmalara ve bulgularına önerilen çalışmanın literatür kısmında yeterince yer verilmemiştir.Proje önerisinde temel öneme sahip model kavramı yeterince tanımlanmamış, ilgili literatür yeterince ele alınmamıştır. Ayrıca belirtilen pek çok kavram örneklerle anlatılmadığından hangi somut bağlam ya da bağlamlarda ele alındığının anlaşılması güçleşmektedir.  Örneğin “hermeneutik döngü” kavramının proje önerisine katkısı net olarak ifade edilmemiştir. Bu bölümü oluşturan teorik yaklaşımlar yeterince iyi sentezlenmemiş olduğundan alandaki varlığı öne sürülen boşluk yeterince anlaşılamamaktadır. Bu problem özellikle tasarım, anlam ve dilbilim alt başlığı altında belirginleşmektedir. Bu alt başlık altında pek çok farklı yaklaşımdan bahsedildiği halde, bu yaklaşımlar arasında kurulması gereken bağlantılar eksiktir. Proje önerisinde anlambilim odağı olarak neden Reiss’ın yaklaşımınına odaklanılıp bu yaklaşımın olası diğer yaklaşımlar arasından seçildiği gerekçelendirilmemiştir. 	2,80
Proje önerisi, öğretmen adaylarının ısıl kavramları öğrenmede termal görüntüleme teknolojisi kullanımına ilişkin algılarını belirlemeyi hedeflemektedir. Bu kapsamda, ısıl kavramların öğrenimi ve öğretimi, termal görüntüleme teknolojisinin öğretim materyali olarak kullanımı, metodolojik açıdan da “betimleyici olgu bilim araştırma deseni” ve “Bilginin Bütünleştirilmesi” ne dayalı deney tasarımı ile ilgili kavramsal ve kuramsal çerçeve açık bir şekilde sunulmuştur. Ancak, öğretmen adaylarıyla yapılacak bu araştırmanının öğretmen eğitimi açısından yeri ve önemine gerekli ve yeterli vurgu yapılmamıştır. Özgün değer başlığı altında “Alanyazında termal görüntüleme teknolojisinin öğretmen eğitiminde kullanımı üzerine bir çalışmaya rastlanmamıştır. Dolayısıyla projenin öğretmen eğitiminde bu teknolojinin kullanımına dair bilgimizi geliştirmesi beklenmektedir.” ifadesi yer almaktadır. Öğretmen adaylarının bu konudaki algılarını belirlemenin neden önemli olduğu ile öğretmen eğitimi açısından ne tür katkılarının olacağının yeterince açıklanmamış olması proje önerisinin özgün değerini kısıtlamaktadır. Proje önerisinde, ısıl kavramlar ve termal görüntüleme teknolojisi ile ilgili olarak “Tahmin-Gözlem-Açıklama”nın etkililiğini gösteren çalışmalardan bahsedilmiştir. Önerilen çalışmada kullanılacak olan “Bilginin Bütünleştirilmesi” yaklaşımının “Tahmin-Gözlem-Açıklama” dan farkının öğrencilerden yeni bilgiyi ön bilgileri ile karşılaştırmalarının istenmesi olduğu ifade edilmiştir. Şimdiye kadar yapılan çalışmalarda eksik ya da sınırlı olan kısmın ne olduğu ve BB kullanımının hangi açığı nasıl kapatacağının yeterince açıklanmamış olması da proje önerisinin özgün değerini kısıtlamaktadır.Ayrıca, çalışmada kullanılacak olan Betimleyici Olgu Bilim Araştırma Deseni’nin neden tercih edildiği yeterince açıklanmamıştır. Örneğin, “pedagojik yapısal betimleme” nin alana nasıl bir katkı sağlayacağı konusu belirsiz kalmıştır. Bu çerçevede proje önerisinin ortaya koyacağı değer ve çıktılar yeterince netlik kazanmamıştır.	2,60
Proje önerisinin eğitim materyallerinin ortaokul fen bilimleri derslerinde kullanılma durumları ve bunun öğrencilerin yaşam becerilerinin gelişimine katkısıyla ilgili bir ihtiyaç ve durum analizi yapılması, gerçek yaşam temelli materyaller çerçeve el kitabı (ÇEK) oluşturulması ve bu doğrultuda örnek materyaller hazırlanması, uygulanması ve değerlendirilmesinin özgün değer taşıdığı düşünülmektedir. Ancak proje önerisinde gerçek yaşam temelli öğretim materyalinin operasyonel olarak neleri içerdiği ve gerçek yaşam temelli olmayan öğretim materyallerinden farklılıklarının neler olduğu yeterince açıklanmamıştır. Öğretim sürecinde öğretme-öğrenme etkinlikleri kazanımlara, öğretim yöntemlerinin, etkinliklere göre, materyallerin de yönteme ve etkinlere uygun olarak seçilmesi, kullanılması veya tasarlanması gerektiği bilindiğine göre öğretmenlerin gerçek yaşam materyalleri kullanmaları gereken bir durumda kullanmamaları bu konudaki bir eksiklikten mi yoksa temel materyal tasarımı geliştirme ve kullanma ile ilkelere yeterli düzeyde hakim olmadıklarından mı kaynaklandığı açıklanmamıştır. Gerçek yaşam materyalleri seçme, hazırlama, tasarlama, kullanma ve değerlendirme ile ilgili olarak mevcut öğretim materyali tasarımı alanındaki eksikliğin ne olduğu ve bu eksikliğin neden önemli olduğu ile proje önerisinin bu eksikliğin giderilmesinde nasıl bir rolünün olacağı sistematik bir bağıntı içinde açıklanmamış olması özgün değeri olumsuz etkilemektedir.	4,00
"Proje önerisinde, ortaokul 5. ve 6. sınıf Bilişim Teknolojileri ve Yazılım dersi öğretim programında hesaplamalı düşünme becerisi kapsamında yer alan problem çözme ve programlama ünitelerinde belirtilen kazanımların bilgisayarsız bilgisayar bilimi ile öğrencilere kazandırılmasına yönelik ürün etkinliklerinin tasarlanması, geliştirilmesi ve değerlendirilmesi amaçlanmaktadır.Projenin tasarım araştırması olarak yürütüleceği, proje önerisinde öğrenme sürecinde kullanılacak ürün ve etkinliklerin, proje sonucunda oluşturulacak ürün ve etkinliklerin tasarım ilkeleri ve sınıf içi kullanımına yönelik ilkelerin ortaya konması ile ürün ve etkinliklerin yaygınlaştırılmasına yönelik web sitesi geliştirilmesi projenin özgün değeri olarak belirtilmiştir. Belirtilen hedefler proje önerisinin özgün değerine kısmen katkı koymaktadır. Ayrıca önceki başvuru formu, panel raporu ve proje önerisi değişiklik bilgi formu incelendiğinde, proje önerisinde iyileştirmeye gidildiği görülmektedir. Bununla birlikte, projenin özgün değerini zayıflatan aşağıda belirtilen eksikliklerin giderilmediği tespit edilmiştir: Önceki panel raporu incelendiğinde özgün değere yönelik olarak yapılan değerlendirmelerin bu proje önerisinde de yeterince ayrıntılandırılmadığı ya da bu değerlendirmelere hiç değinilmediği görülmektedir. Örneğin; önceki raporda proje önerisinin alanyazına nasıl bir farklılık veya katkı koyacağı yeterince açıklanmamıştır, şeklindeki değerlendirmeye yönelik, önerilen projede gerek alanyazın incelemesinde gerekse benzer özellik taşıyan projelerin eleştirel değerlendirmesinde eksikliklerin olduğu görülmektedir.Yeni ve özgün materyallerin geliştirilmesi, uygulanması ve değerlendirilmesi, materyal üretiminin tasarlanması sürecine yönelik bir model önerilmesi ile formel ve informel öğrenme ortamlarının nasıl tasarlanabileceğine yönelik kanıta dayalı öneriler geliştirilmesi ve değerlendirilmesi projenin hedefleri olarak belirtilmiştir. Bu hedeflerin, proje kapsamı göz önünde bulundurulduğunda çok genel olduğu, hesaplamalı düşünme becerisi kavramı çerçevesinde daha özelde ele alınması gerekmektedir. 5. ve 6. sınıflarda yürütülen Bilişim Teknolojileri ve Yazılım dersi kitaplarında, bu becerilerin kazandırılmasında kullanılacak bazı etkinlikler hali hazırda bilgisayarsız bilgisayar bilimine uygun şekilde tasarlanmış etkinliklerdir (5. sınıf ders kitabı kurt-kuzu-ot problemi etkinliği, Hanoi kuleleri bilmecesi etkinliği; 6. sınıf ders kitabı sabit mi değişken mi etkinliği, Böl-parçala-çöz etkinliği vs.). Geliştirilecek etkinliklerin mevcut ders kitaplarında var olan etkinliklerden farklı olup olmayacağı ve mevcut ders kitaplarındaki etkinliklerin tasarımından ve sınıf içi kullanımından ne yönde farklılık göstereceği açıklanmadığından, bu durum projenin özgün değerini zayıflatmaktadır. Ayrıca proje önerisinde ""2017 yılı sonrasında Ortaokul 5. ve 6. sınıflara yönelik Bilişim Teknolojileri ve Yazılım Dersi ders kitabı yayınlanmıştır. Bu kitaplara bağlı olarak EBA kodlama web sayfasında bilgisayarsız etkinlikler paylaşılmıştır. Paylaşılan etkinlikler incelendiğinde bu etkinliklerin 5. Sınıf ders kitabında bulunan etkinliklerden oluştuğu ve 6. Sınıfa yönelik herhangi bir etkinlik bulunmaması dikkat çekmektedir"" ifadesinden de anlaşılacağı üzere 5. sınıflara yönelik etkinlikler zaten yapılmaktadır. Önerilen etkinliklerin bunlardan farkının ne olacağı proje önerisinde yeterince açıklanmamıştır.Hem ulusal hem de uluslararası düzeyde, önerilen projeye benzer başka projelerden de söz edilmiş, ancak bu projelerin kapsamları detaylı bir şekilde açıklanmamış ve önerilen proje ile bu projeler arasındaki benzerlik ve farklılıklar yeterince ortaya konulmamıştır. 5. ve 6. sınıfta ilgili ünitelerde toplamda 52 kazanım (27 kazanım 5. sınıf ve 25 kazanım 6. sınıf) olmakla birlikte bu kazanımların her birine hitap edebilecek ne tür etkinliklerin tasarlanacağı öneri metninde yeterince açıklanmamıştır. "	2,40
STEM etkinliklerinin, öğrenme güçlüğü çeken öğrenciler için STEM (fen-teknoloji-mühendislik-matematik) etkinliklerinin içinde barındırdığı disiplinler ile öğrenmenin kolaylaştırılabileceği ifade edilmiştir. Ayrıca gerçekleştirilecek müdahale etkinlikleri yoluyla öğrenme güçlüğü çeken öğrencilerin akademik başarılarına, performans düzeylerine, kariyer ilgilerine, sözel olmayan bilişsel yeteneklerine, okuma hızlarına ve motivasyonlarına olumlu yönde etkisi olabileceği vurgulanmıştır. Ancak STEM etkinlikleri ile öğrenme güçlüğü çeken öğrencilerin belirtilen değişkenler açısından neden gelişim gösterebilecekleri yeterince açıklanmamıştır.Çalışmada bağımsız değişken STEM etkinlikleri, bağımlı değişken ise başta performans olmak üzere, akademik başarı, zeka, motivasyon ve STEM’e yönelik ilgidir. Öneride STEM ile ilgili çalışmalar bir liste şeklinde verilmiş bağımsız değişkenlere bağımsız değişkenin neden ve nasıl etki edeceğine yönelik gerekçe ve önem ifade edilmemiştir. STEM öğrenme etkinliklerinin akademik başarı 21. Yüzyıl becerileri vb. artırdığına ilişkin araştırma sonuçlarının ne olduğuna ilişkin literatür verilmiş ancak, STEM öğrenme etkinliğine ilişkin bir kavramsal çerçeve verilmemiştir. STEM etkinliklerinin ve STEM etkinlikleri için seçilen konu ve kazanımların neden tercih edildiği açıklanmamıştır.Proje önerisinde “özellikle çevresi tarafından, tembel veya öğretmenleri tarafından pasif olduğu düşünülen, ders için isteksiz, akranlarına göre gerilik gösteren ve uyumsuz davranışları bulunan birey olarak ifade edilen ancak nasıl belirleneceğine yönelik ülkemizde değerlendirme araçlarının yetersiz olmasına karşın öğrenme güçlüğü tanısı aldığı belirlenen öğrencilerle çalışılması amaçlanmıştır.” şeklinde bir ifade kullanılmaktadır. Burada akla şu sorular gelmektedir. (1) bu öğrencileri tanılamak için araçlar yetersiz ise bu öğrenciler nasıl ve neden öğrenme güçlüğü ile tanılanıyor, (2) arkadaşları ve öğretmenleri tarafından olumsuz olarak etiketlenmenin öğrenme güçlüğü ile ilgisi nedir? bu sorular örneklem grubunun özellikleri ile ilgili işe vuruk (operasyonel) bir tanım yapmayı zorlaştırmaktadır. Bu durum örneklemin evreni temsil etme gücünü, araştırma sonunda elde edilen verilerin genellenebilirliğini dolayısıyla dış geçerliğini olumsuz etkileyen bir faktör olarak çalışmanın özgün değerini kısıtlamaktadır.Konu ile ilgili alan yazın taraması sunumu önce STEM’e yönelik olarak öğrencilerle yapılan çalışmaların, sonra STEM’e yönelik olarak öğretmen ve öğretmen adaylarıyla yapılan çalışmaların ve ardından da öğrenme güçlüğü ile ilgili çalışmaların listelenmesi şeklinde olup, alandaki çalışmaların analiz ve sentezi yapılarak proje önerisi için bir kavramsal çerçeve oluşturulmasında eksiklikler vardır. Ayrıca öğrenme güçlüğü olan öğrencilere yönelik fen öğretimi ve öğrenimine ilişkin yapılan STEM çalışmalarının ortaya koyduğu bulguların yeterince açıklanmadığı görülmektedir.	2,40
Bu projenin amacı, Bilişsel Davranışçı Terapi yönelimli bireysel psikolojik danışmada kullanılacak sanal gerçeklik ile maruz bırakmanın hayali maruz bırakmaya oranla sınav kaygısı üzerindeki etkililiğinin sınanmasıdır. Aşağıda belirtilen hususlar proje önerisinin özgün değerini kısıtlamaktadır:Sanal maruz bırakmanın in-vivo maruz bırakma ile farkının tam olarak anlatılmaması,Oluşturulacak senaryoların içeriğinin detaylandırılmamış olması,Projenin hedef kitlesinin çalışma konusuyla uyumlu olmaması (asıl sınav kaygısı düzeyi yüksek olabilecek ergen öğrenciler daha uygun bir grup olabilirdi),Sanal gerçeklik uygulamalarının nasıl yapılacağının açık olmaması, Araştırmanın sonuçlarının evrensel alanyazına katkısının sınırlı olması,Sanal gerçeklik uygulamalarını değerlendirme yönteminin yetersiz bulunması ve buna dair yeni bir yöntemin önerilmemiş olması.	2,20
Proje önerisinin en temel eksikliği, amaç ve hedeflerin net olarak ortaya konulmamasıdır. Amaç ifadesi öneri metninin farklı yerlerinde değişik şekilde ifade edilmiştir. Proje önerisinin amaç ifadelerinin birinde, projenin amacı, lise ve dengi okullarda eğitim gören öğrencilerin matematik öğrenme başarılarına etki eden olumlu ve olumsuz faktörlerin tespit edilmesi ve bu faktörlerin etki düzeylerinin ölçülmesi olarak belirtilmiştir. Başka bir amaç ifadesi ise uygulanan genel kurallar ve uygulamalar yerine kişilerin özellikleri çerçevesinde özelleştirilmiş matematik öğreniminin geliştirilmesi ve bu kapsamda matematik öğrenimine etki eden faktörlerin önem derecesinin belirlenmesi şeklindedir. Amaca yönelik diğer bir ifade ise, Milli Eğitim kurumlarında matematik öğrenimi ile öğrencilerin yaş, cinsiyet, ailenin eğitim durumu, gelir seviyesi, ikamet edilen yer vb. çok sayıda öznel durum olarak ifade edilebilecek faktörler arasında bir korelasyon olup olmadığına odaklanılacağı,  bunun yanı sıra, okul seçimine ilişkin kriterlerin ve karar noktalarının öğrencilerin matematik alanındaki başarılarına etkisinin değerlendirileceği şeklindedir. Ayrıca, öğrencilerin matematik öğrenme başarılarına etki eden faktörlerin belirlenmesinden sonra olumsuz faktörlerin azaltılmasına ilişkin önlemlerin proje kapsamında oluşturulacağı ve alınan iyileştirici önlemler çerçevesinde matematik öğrenimine ilişkin başarılarının artıp artmadığının araştırılacağı belirtilmiştir. Öneride ifade edilen amaç ve hedefler doğrultusunda çalışmanın ana odağının net olmadığı açıktır. Başarıya etki eden faktörlerin alanyazından yararlanılarak mı belirlendiği, araştırma sürecinde mi belirleneceği, hangi faktörlerin çalışmada yer alacağı ve bu faktörlerin başarıya olan etkilerinin nasıl araştırılacağı belirtilmemiştir. Amacın ve hedefin net olmamasından dolayı, proje önerisinin alanyazında var olan hangi boşluğu nasıl dolduracağı ve hangi eksiklikleri gidereceği açık değildir. Çalışmada, anlamı net bir şekilde ortaya konulmadan kullanılan bazı terimlerin de çalışmanın amacının netlik kazanamamasında rolü olduğu düşünülmektedir. Örneğin, projede öğrencilerin tercihleri ve karar noktalarına ilişkin alternatiflerin belirlenmesi, seçim kriterlerinin ve karar alternatiflerinin matematik öğrenimi üzerine etkilerine değinilmiş ancak tercih ve karar noktaları ile ne anlatılmak istendiği ve bu kavramların projenin amaçları ile ilişkisinin ne olduğu açıkça belirtilmemiştir. Bu bağlamda çalışma kuramsal anlamda özgün değere sahip değildir. Araştırmada öğrencilerin lise seçimleri, alan seçimlerine yönelik tercihleri ve matematik başarıları üzerine odaklanıldığı görülmektedir. Ancak araştırmanın süreci, araştırmanın problemi, soruları ve veri toplama araçları değerlendirildiğinde bunun nasıl yapılacağına yönelik kurgunun yetersiz kaldığı görülmektedir. Proje önerisinde matematik öğreniminde etkili olan faktörler olarak alanyazında sıklıkla rastlanılan yaş, cinsiyet, eğitim durumu gibi faktörlerin yer aldığı görülmektedir. Proje önerisinin alanyazından bu bağlamda nasıl farklılaşacağı yeterince açık değildir. Ayrıca öneri metninde sıklıkla yer alan ancak tam olarak ne olduğu hakkında yeterli bilgi verilmeyen “mevcut tüm faktörler” ile neyin kastedildiği açık değildir.Öneri metninde proje yönteminin ne olduğu açık bir şekilde ortaya konulmamıştır. Metin içerisinde ifade edilen yöntemlerin bir araştırma yönteminden ziyade veri analizi teknikleri olduğu görülmektedir. Çalışmada veri toplama aracı olarak bir anket kullanılacağı belirtilmekle birlikte bu anketin ne tür bir anket olacağı, geçerlik ve güvenirliğinin nasıl belirleneceği, nasıl uygulanacağı ve kimlere yönelik olacağı ile ilgili yeterli bilgi verilmemiştir. 	1,40
"Proje önerisinin amacı; ilkokul öğrencilerinin akıcı okuma hızlarına yönelik Türkiye normlarının, ilkokul öğrencilerinin her sınıf düzeyinde okuduğunu anlama performanslarının ve ilkokul öğrencilerinin akıcı okuma ve okuduğunu anlama becerisini yordayan unsurların belirlenmesidir. Bireylerin hem öğrenim hayatlarında hem günlük yaşamlarında gereksinim duydukları en temel becerilerden biri olan okuma becerisine odaklanılmış olması bakımından alana katkı sağlama potansiyeli bulunmaktadır. Ancak, proje kapsamında ele alınan değişkenlerin birbiriyle ilişkisi ve bu değişkenlerin problem durumundaki yeri proje önerisinde yeterince açıklanmamıştır. Bir başka deyişle ele alınan değişkenlerin ve bu değişkenlerin oluşturduğu örüntülerin alanyazında hangi boşluğu dolduracağı net olarak ifade edilmemiştir. Örneğin, disleksi değişkenine alanyazında hiç değinilmemesine rağmen ilerleyen aşamalarda bu değişkene ilişkin veri toplama aracının geliştirileceği ifade edilmiştir. Bu bağlamda ölçme araçlarıyla alanyazın arasında bağ kurulamamaktadır. Diğer taraftan, her ne kadar Türkçe yazıldığı gibi okunan bir dil olsa da  okuma becerisi için genel ve yalın anlamda birey bağlamında  daha önceden yapılmış uluslararası benzer çalışmalarla yakın sonuçlara ulaşılacağı öngörülmektedir. Proje önerisi sunulan haliyle ağırlıklı olarak betimsel bir durum tespitine yönelik olup ar-ge yönünün ne olduğu açık bir şekilde ifade edilmemiştir."	3,80
Öneride 2018 Fen Bilimleri Öğretim Programıyla fen, mühendislik ve girişimcilik uygulamalarına önem verildiği buna buna bağlı olarak inovasyon, girişimcilik, analitik düşünme gibi yaşam becerilerinin vurgulandığı belirtilmiştir. Programdaki ilgili konu/becerilerin uygulanması ile ilgili bir açık/eksik olduğu belirtilmiş, aynı zamanda bu konuda alan yazında bu konuda bir açık/eksilik olduğuna değinilmiştir. Bu bağlamda proje kapsamında geliştirilmesi planlanan web destekli STEM öğretmen eğitim programı ile uygulamadaki ve alanyazındaki ilgili açığın giderilmesine yönelik bir katkı yapılacağından bahsedilmiştir. Ancak alan yazın taraması ve özgün değer bölümlerinde verilen yoğun içerikte odağın ne olduğu net değildir. Alanyazın taramasında proje önerisi için sağlam bir arkaplan ve kavramsal çerçeve oluşturacak yeterlikte bir analiz ve sentez sunulmadığı, çeşitli kaynaktan bilgiler arasında kopukluklar olduğu görülmektedir.Proje önerisinde özgün değeri oluşturacak web destekli STEM öğretmen eğitimi/öğretimi programı ve etkinliklerinin nasıl yapılacağına model/süreç/yöntem vb. ilişkin teorik çerçeveye yeterince yer verilmemesi özgün değerini olumsuz etkilemektedir.Fen Bilgisi öğretimi programında Fen, Mühendislik, Girişimcilik alanları ile yaşam becerilerine vurgu yapılmasına rağmen STEM öğrenme ile programdaki belirli kazanımlara atıf yapılarak ilgili öğrencilerin kazanımlara erişmesini STEM öğrenmenin nasıl sağlayacağına ilişkin gerekçelerin yeterince açıklanmamış olması, STEM öğrenmeye göre düzenlenmesi planlanan etkinliklere neden gerek duyulduğunun ve STEM ile kapatılması gereken bir açık olup olmadığının anlaşılmasını güçleştirmektedir.	3,00
Bu projenin temel amacı, 12-14 ve 15-19 yaş arası ergenlerin kimlik boyutlarına göre kimlik statülerinin ve psiko-sosyal faktörlerin iki yıl boyunca boylamsal olarak izlenmesidir. Projenin amacı doğrultusunda öncelikle kültüre özgü Ergenler için Kimlik Boyutlarına göre Kimlik Statüleri Ölçeği’nin (EKBKSÖ) geliştirilmesi ve 12-19 yaş grubu için norm değerlerinin belirlenmesi hedeflenmektedir. Bu projenin ikinci amacı ise 12-19 yaş arasındaki ergenlerin kimlik boyutlarına göre kimlik statülerinin ve psiko-sosyal faktörler içerisinde yer alan değişkenlerin altı ay aralıkla iki yıl boyunca takip edilerek ergenlikte kimlik boyutlarına göre kimlik statülerinin kazanılma sırasının ve bu duruma etki eden psiko-sosyal değişkenlerin belirlenmesidir.Proje önerisinde ergenlerin kimlik kazanımı/statülerini değerlendirmek için kullanılan ölçme araçlarının (Benlik Kimliği Statüleri Ölçeği, Ego Kimlik Süreci Ölçeği, Genişletilmiş Objektif EGO Kimlik Statüsü Ölçeği) bireyci topluluklarda geliştirildiği vurgulanmaktadır ve bu nedenle de kültüre özgü bir ölçme aracının (Ergenler için Kimlik Boyutlarına Göre Kimlik Statüleri Ölçeği)  geliştirileceği belirtilmektedir. Her ne kadar kültüre özgü bir ölçme aracının geliştirilecek olması çalışmanın özgün değerine katkı yapsa da ölçeğin batıda geliştirilen kuramsal altyapıya (kimlik statüleri) dayandırılacak olması bir çelişki olarak görülmektedir. Çalışmanın kavramsal çerçevesi iyi temellendirilmemiştir. Norm çalışması yapılacak bir ölçeğin yukarıdan aşağıya değil, aşağıdan yukarı yapılandırılması ve kavramsallaştırılması daha uygundur. Aksi halde Türkiye’deki ergen kimliğinin sadece Batı kavramları çerçevesinde çalışılması proje önerisinin özgün değerini sınırlamaktadır. Önerilen çalışmanın örneklemi Türkiye’deki örgün eğitim sistemi içindeki ergenleri kapsamaktadır. Bu sistemin dışında kalan ergenleri içermemektedir. Bu nedenle ortaya çıkacak normların Türkiye’deki ergenleri yansıttığını söylemek güç olacaktır. 	2,60
Proje önerisinin amacı “çözümleme ve ses temelli ilk-okuma ve yazma öğretim yöntemlerinin okuma becerisi ve davranışı açısından karşılaştırılması” olarak ifade edilmektedir. Proje önerisinde bireylerin hayatında önemli bir yer teşkil eden okuma becerisinin edinilmesinde kullanılan yöntemlerin etkisi üzerine odaklanılmıştır. Bu yöntemlerden 2005 yılı öncesinde kullanılan çözümleme ve sonrasında kullanılan ses temelli ilkokuma ve yazma öğretim yöntemleri temel olarak alınmıştır. Ancak öneride örneklemin belirlenmesinde göz önünde bulundurulan bağımsız değişkenlerin dışında da birçok değişkenin ilkokuma üzerinde etkisi olacaktır. Bu durum projenin özgün değeri açısından bir sınırlılık teşkil etmekle birlikte öneri metninde buna yönelik tedbirler önerilmektedir. İlgili alanyazında Türkçe ilkokuma öğretiminde göz izleme metrikleriyle alakalı yapılan çalışmaların azlığı bu çalışmanın özgünlüğünü olumlu yönde etkilemektedir. Alanda hangi yöntemin daha etkili olduğu üzerine karşılaştırma çalışmaların yapılmasına ihtiyaç bulunmaktadır. Her iki yöntemin de güçlü ve zayıf yönlerinin bilinmesi bu anlamda yeni politikaların belirlenmesinde etkili olacağı düşünüldüğünde projenin özgün değerini arttırmaktadır.	4,60
"Proje önerisinin amacı, ortaokul matematik öğretmenlerine yönelik, öğrencilerinin matematik okuryazarlıklarını desteklemelerine yardımcı olacak öğretim etkinlikleri ve bu öğretim etkinliklerini içeren bir Elektronik Performans Destek Sistemi (EPDS) geliştirmektir.Proje önerisi, eski rapor ve panel raporu ile proje önerisi değişiklik bildirim formu incelendiğinde projenin yapısında değişiklikler yapıldığı görülmektedir. Projenin amacı matematik okuryazarlığını desteklemek olarak güncellenmiş ve geliştirilmesi planlanan öğretim etkinlikleri ise modelleme etkinlikleri olarak revize edilmiştir. Proje önerisinde okuryazarlık ve modelleme yaklaşımının ilişkisine değinilmiş, fakat bu ilişkinin nasıl kurgulanacağı öneri metninde yeterince açıklanmamıştır. Bu durum ve aşağıda belirtilen hususlar önerinin özgün değerini zayıflatmaktadır:Proje önerisine, “proje kapsamında özgün olarak geliştirilecek modelleme etkinliklerinin geliştirme sürecinde katılımcı öğretmenlerin öğrencilerinin modelleme yeterlikleri ve matematik okuryazarlıkları izlenecek ve bu veriler ışığında modellemeye dayalı matematik okuryazarlığı öğrenci yeterliklerinin oluşturulmasına odaklanılacaktır” şeklinde özgün değer ifadesi eklenmiştir. Ulusal ve uluslararası alanyazın incelendiğinde modelleme etkinliklerine yönelik kitaplar mevcut olup bu kitaplarda modellemeye dayalı çok sayıda etkinliğe yer verilmektedir. Proje önerisinde geliştirilecek etkinliklerin var olan etkinliklerden farkı ortaya konmamıştır.EPDS sisteminin öğrencilerin matematik okuryazarlıklarının geliştirilmesine nasıl ve ne ölçüde hizmet edeceğinin yeterince açıklanmadığı ve böylece ilgili alana özellikle kavramsal ve kuramsal düzeyde ne tür katkılar sunulacağı belirgin değildir.Projedeki bir diğer amaç, ortaokul matematik öğretmenlerine yönelik ortaokul öğrencilerinin matematik okuryazarlıklarını desteklemelerine yardımcı olacak öğretim etkinlikleri ve bu öğretim etkinliklerini içeren bir elektronik performans destek sistemi geliştirilmesidir. Proje önerisinde EPDS’nin alt yapısı hâlihazırda farklı bir BAP projesi kapsamında ele alınmış ve öğretmenler için modüllerden oluşan bir web sayfası hazırlanmıştır. Proje önerisinin mevcut BAP projesinden farkının ne olduğu net olarak ortaya konulmamıştır. Geliştirilecek EPDS’nin kullanılabilirlik, işlevsel, etkinlik vb. durumlarda değerlendirilmesinin yapılacağı belirtilmiştir. Ancak, bir önceki panel raporunda da belirtildiği gibi öğretim etkinliklerini içeren EPDS’nin öğrencilerin matematik okuryazarlıklarını nasıl ve hangi yönlerden destekleyeceğine yönelik yeterli açıklama yapılmamıştır. Öneri kapsamında hangi kazanımlara yönelik kaçar etkinlik geliştirileceği net bir şekilde ifade edilmemektedir. Dahası geliştirilecek etkinliklerin hangilerinin hangi düzeyde olacağı konusunda da net bir ifade bulunmamaktadır. Projenin önceki dönem başvurusunda yer verilen EK-4'teki etkinliğin hangi düzeyde olduğu belli olmamakla birlikte bu örnek etkinliğin Blum ve Kaiser tarafından ortaya atılan matematiksel modelleme yeterlik ve alt-yeterliklerindeki basamaklarda öğrenciler tarafından ne gibi çalışmalar yapılacağı bilgisi de bulunmamaktadır. Geliştirilecek EPDS’nin ne amaçla ve nasıl kullanılacağı öneri metninde tam olarak açıklanmamıştır. Bu sistemin kullanılması bir özgünlük olarak görülse de, öğretmenlerin hazır etkinlikleri kullanacak olmaları bu özgünlüğü sınırlandırmaktadır. ""Bu proje, hem öğretmenlere amaç doğrultusunda özgün olarak geliştirilmiş öğretim etkinlikleri sunma hem de öğretmenlere etkinliklerin uygulanmasına ilişkin çeşitli (öğretim eklentileri içeren videolar, etkinlik kullanım yönergeleri, çevrim içi destek sunma gibi) içerikler ile destekler ve eğitim verecek bir elektronik imkân sunacak olması ile özgün değer taşıyacaktır"" ifadesinden de anlaşılacağı üzere geliştirilecek EPDS’de sadece hazır(lanacak) içeriklerin öğretmenlerin kullanımı şeklinde olacağı görülmektedir. Oysa EPDS, adından da anlaşılacağı üzere performans geliştirmek için kullanılan bir sistemdir. Öğretmenler ihtiyaçları doğrultusunda bu sistemi kullanarak yeni etkinlikler tasarlayabilmelidirler. "	2,60
Bu projenin temel amacı sosyal bilgiler dersinde okul dışı öğrenme ortamlarına yönelik eğitim paketleri geliştirmek ve bunların etkililiğini incelemektir. Proje önerisinde en önemli çıktı olarak görülen eğitim paketlerinin hedeflediği öğrenmez kazanımlarının neler olabileceği, paketlerin içeriği, paketlerin hedeflediği okul dışı öğrenme ortamları, geliştirilme süreçlerine ilişkin yeterince bilgi verilmemiştir. Ayrıca, geliştirilmesi hedeflenen eğitim paketlerinin farklı öğretmenler tarafından nasıl uyarlanıp kullanılacağı konusunda da bilgi bulunmamaktadır. Kastamonu ili kapsamında geliştirilip uygulanacak olması bir sınırlılık olarak değerlendirilmekle birlikte çalışmanın özgün değeri olarak ele alınan konuda pek çok uygulamalı  araştırmanın yapıldığı araştırmacılar tarafından da dile getirilmiştir. Fakat bütün bu araştırmaların içerisinde sunulan proje önerisinin özgün olan yönü açık bir şekilde ifade edilmemiştir. Öğrenme paketlerinin hazırlanmasında sosyal bilgiler dersi öğretim programının amaç, kazanım ve içeriğinin iyi analiz edilerek hazırlanacak öğrenme paketlerinin bunlarla ilişkilendirilmesi gerekmektedir. Çalışmanın 1. ve 3. alt problemleri pek çok çalışmada incelenmiş problemler olup geliştirilmesi planlanan eğitim paketinin geliştirilmesine yönelik ihtiyaç analizi kapsamında olmadığı değerlendirilmiştir. Ayrıca, 3. alt problemi araştırma problemi niteliğinde olmayıp 4. ve 5. alt problemler de anlaşılır değildir. Sonuç olarak, proje önerisinin sunulan şekliyle ar-ge ölçütlerini karşılama düzeyi kısıtlıdır. 	1,20
"Proje önerisinin amacı; yabancı dil olarak Türkçe öğrenenlerin, Türkçe okuma ve anlama becerilerini geliştirmek maksadıyla eğitsel bir mobil kelime öğretimi oyun uygulaması geliştirmek, geliştirilen oyunu uygulamak ve etkisini tespit etmek olarak ifade edilmektedir. Bununla birlikte aşağıda belirtilen hususlar değerlendirildiğinde önerinin özgün değeri oldukça sınırlı kalmaktadır:Proje konusu “yabancılara Türkçe kelime öğretimi uygulamaları” ile sınırlandırıldığından bu alanda üç ayrı uygulamaya ulaşılmış ve öneride bu üç uygulamanın yeterli olmayacağı ifade edilmiştir. Ancak bu sonuca nasıl varıldığı belirtilmemekle birlikte bu uygulamaların içeriği, niteliği ve etkinliği konusunda da bilgi bulunmamaktadır.Mobil özellikli bir oyun ile Türkçe sözcük öğretiminin amaçlanması belli bir düzeyde özgünlük taşımaktadır. Ancak “GMO’nun hedef kitlesini Türkçeyi yabancı dil olarak öğrenmek isteyen tüm bireylerin oluşturması” ifadesi ile uygulama geliştirilirken mobil uygulamaların incelenmesi ve uygulamanın test edileceği grubun sınırlı olması birbirini desteklememektedir.Öneri metninde geliştirilecek oyun tabanlı mobil uygulamanın alanyazında önemli bir boşluğu dolduracağı belirtilmiştir. Ancak, gerek alanyazında mevcut Türkçe öğretimine yönelik mobil tabanlı uygulamalardan farklılıkları gerekse ortaya koyacağı özgün değeri arttırıcı unsurların neler olduğu yeterince ifade edilmemiştir.Öneri metninin diğer bir özgün yanı olarak Türkçe okuduğunu anlama becerisine katkı yapacağı ifade edilmekle birlikte geliştirilecek mobil kelime oyununun bunu nasıl sağlayacağı öneri metninden anlaşılmamaktadır.Yabancılara Türkçe kelime öğretimi konusunda mobil tabanlı ilk defa deneysel bir araştırmanın yapılacağı vurgulanarak bu durumun özgün değeri arttıracağı belirtilmektedir. Sadece yöntemin kendisinin bir özgünlük olarak bunu nasıl sağlayacağı öneri metninden anlaşılamamaktadır.Alanyazında genelde mobil öğrenme konusunda; özelde oyun tabanlı mobil uygulamalara yönelik mevcut araştırmaların ve kuramların yeterince incelenmediği görülmektedir."	2,80
Projede daha önce TÜBİTAK 1003 Programı çerçevesinde desteklenen bir proje kapsamında geliştirilen SINIFTA isimli üç boyutlu sanal teknoloji (simülasyon) ortamı uyarlanarak sınıfında Suriyeli öğrenciler bulunan sınıf öğretmenlerinin sınıf yönetimi becerilerini geliştirmek amaçlanmıştır. Fakat proje önerisinde özgün değer açısından aşağıdaki konuların yetersiz kaldığı değerlendirilmiştir:Proje sonucunda uygulamaya dayalı olarak bir şekilde öğretmenlerin sınıf yönetimi becerilerinde kısmi bir iyileşmenin olması beklenen bir sonuçtur. Fakat, proje önerisinde ne tür bir uygulamanın özgün değeri sağladığı belli değildir. Proje daha önceki bir TÜBİTAK destekli projenin çıktısını kullanmaya dayalı olmak birlikte önerilen projenin neresinde özgünlük katıldığı ifade edilmemiştir.Projede Suriyeli göçmen çocukların eğitim süreçlerinde sınıf yönetimi ile ilişkili problem davranışlara yönelik bir eğitim planlanmakta, fakat bu problem davranışların neler olduğu ve bunlara yönelik yapılacak eğitimin hangi yönüyle farklılaştığı ve dolayısıyla proje önerisinin özgün yönünü oluşturduğu anlaşılamamıştır.Yukarıdaki gerekçelerden dolayı proje önerisinin mevcut haliyle hem ar-ge boyutunun sınırlı olduğu hem de özgün değerinin yetersiz olduğu değerlendirilmiştir.	1,20
"Proje önerisi, Türkiye'de uzmanlar ve vatandaşlar arasındaki bilimsel bilginin iletişimi üzerine yapılanmakta ve İstanbul Depremi hakkında üretilen bilimsel bilginin bilim insanları ve vatandaşlar arasında nasıl tartışıldığı ve yorumlandığına odaklanmayı amaçlamaktadır. Proje kapsamında bilimsel çalışmaların öncelikle bilim insanları arasında tartışılması, daha sonra o bilginin kamusal alana transfer edilip vatandaşlar tarafından yorumlanması süreçleri analiz edilecektir.Güncel ve hayati bir konu üzerinden ""bilim iletişimi"" alanına yaklaşılması, yöntemi ve elde edilecek somut çıktılarla Türkiye açısından temel bir ihtiyacı karşılayacak ve bilimsel bir açığı kapatacak olması çalışmayı özgün kılmaktadır. Medyada çıkan bilimsel haberlerin analizinin yapılmasının yanı sıra etnografik yöntemle çalışmanın genişletilmesi ve antropoloji, medya iletişimi ve bilim teknoloji alanlarını bir araya getiren disiplinlerarası bir bakışla planlanmış olması, projenin özgün değerini oluşturmaktadır.Ancak projenin özgün değerine ilişkin aşağıdaki eksiklikler tespit edilmiştir;Proje önerisinde bilimsel bilgi üzerine bir tartışma yapılmamıştır. Bilim iletişiminin tanımı Sadece Dursun(2010, 2)'a dayandırılarak verilmiştir.Proje önerisinin tasarımına haberi yapan gazetecileri/ habercileri dâhil etmemek çalışmayı özgün değer açısından zayıflatan unsurlardan birisidir. Bu husus özellikle proje hedefleri arasında yer alan 5. ve 6. Maddelere (alternatif bilim dili kurulması ve medyadaki bilim haberciliğinin gelişmesi) katkı sağlaması bakımından da zorunlu görünmektedir. Proje önerisinde benimsenen yöntemsel yaklaşım, tercih edilen teknikler ve amaçlanan hedefler arasındaki ilişki ve bağlantının daha net bir şekilde kurgulanmaması özgün değeri zayıflatmaktadır.Medya sadece bir mecra olarak ele alınmış, haber üretim sürecinin asıl unsurlarından olan medya çalışanlarının bilimsel bilginin üretilmesindeki rolü üzerinde durulmaması proje önerisinin özgün değerini zayıflatmaktadır."	4,25
"Proje önerisi, 1960-1975 yılları arasında Türk sinemasında melodram filmlerinde yer alan mahkeme sahneleri üzerinden filmlerde çizilen vatandaşlık portresini ve bu ""vatandaş"" imgesinin toplumsal cinsiyet kategorileri bağlamında nasıl ele alındığını incelemeyi amaçlamaktadır. Bu çerçevede yaklaşık olarak 30 film (ek 6 film) üzerinden yapılacak analizlerin, göstergebilim (semiology), anlatımbilim (narratology), söylem analizi yöntemleri ile gerçekleştirilmesi planlanmıştır. Projenin temel düşüncesi, sinemanın, vatandaşlık bilincinin yaygınlaşmasında etkili olduğu varsayımına dayanmaktadır. Bu bağlamda vatandaşlık kurgusunun inşasında sinemanın başat rolüne yapılan vurguyla ilgili literatüre kuramsal katkıda bulunulacağı öngörülmüştür.  Proje önerisi, sinema, vatandaşlık ve toplumsal cinsiyet konularının kesişme noktasında olması nedeniyle birbirlerinden bağımsız gelişen literatürü ilişkilendirilmesi ve farklı disiplinlerde olduğu kadar disiplinlerarası yeni çalışmalara da kaynaklık edecek potansiyeli taşıması bağlamında özgün değere sahiptir. Film çalışmaları dolayımıyla, vatandaşlık ve toplumsal cinsiyet rollerinin tartışılması değerlidir.Ancak proje önerisinin özgün değerine ilişkin aşağıdaki eksiklikler tespit edilmiştir:Vatandaşlık bağlamında devlet-birey ilişkisinin kuruluşu açısından Yeşilçam melodramları ve bu filmlerdeki mahkeme sahnelerinin temsiliyetinin sorgulanmasında fayda olduğu düşünülmektedir. Ayrıca 1960-1975 yılları arasındaki film üretim sistemi olan bölge işletmeciliği sitemine, kısaca sektörün iç dinamiklerine değinmeden çıkarsamalar yapmak yanıltıcı sonuçlara götürebilir.Proje önerisinin literatür özeti kısmında, özellikle Türk sinemasıyla (Yeşilçam ile) ilgili kaynaklara yeterince başvurulmadığı görülmektedir. Örneğin Hasan Akbulut’un “Kadına Melodram Yakışır” kitabı melodramda toplumsal cinsiyetin nasıl kurulduğu bağlamında önemli bir referanstır. Ayrıca Emine Balcı'nın ""Yeşilçam'dan Popüler Hukuk Kültürüne Mesajlar"" başlıklı makalesinde söz konusu dönemde çekilmiş on dört melodram filmindeki mahkeme sahneleri incelenmiştir. Bu ve benzeri daha önce yapılmış çalışmaların gözden geçirilmesinin proje önerisinin özgün değerinin ortaya çıkarılmasında faydalı olacağı düşünülmektedir.""Türk sinemasına filmlerin pedagojik işlevi açısından bakıldığında, sinema aracılığıyla topluma sunulan vatandaşlık imgesinin öğretilmesinde en önemli rolü oynayan filmlerin mahkeme sahneleri içerenler olduğu görülebilir"" cümlesinde mahkeme sahnelerine yüklenen önemli bir işlev vardır. Bu işleve ilişkin iddianın dayanaklarının daha açık ifade edilmesi gerekmektedir. Proje önerisinde “aile metaforları” vatandaşlık tiplerinin ve devlet otoritesinin nasıl cinsiyetlendirildiğinin incelenmesi analizine dâhil edilmektedir, ancak gerekçesi yeterli derecede ifade edilmemiştir. Proje önerinde yer alan milliyetçilik vurgusunun operasyonel olarak analizlerde nasıl yer alacağı ve kullanılacağı açıklanmamıştır. Proje önerisinde, vatandaşlık çalışmalarında çok başvurulmadığını iddia ettikleri “Foucault’cu özne oluşumu” yaklaşımının benimsendiği ifade edilmektedir. Ancak öneri metninde “Foucault’cu özne oluşumuna“ atıfta bulunan kaynaklara değinilmemiştir.Toplumsal cinsiyet konusunda farklı teorik yaklaşımlar bulunmaktadır. Revize edilen bu öneride bu yaklaşımlardan hangisinin merkeze alınarak hareket edileceği yeterince açıklanmamıştır. Nitekim bu yaklaşımlardan hangisinin temel alındığı, çalışmada kullanılacak kavram setlerini de belirleyecektir.Proje önerisinin özgün değer kısmında çalışmanın ana unsurlardan birisi olan melodram ve/veya tür tartışması yeterince yapılmamıştır.  "	3,50
"Proje önerisi ""dijital verinin ‘ne söylediği’ kapsamında siyasal parti ve adayların siyasal iletişim kampanyalarında gençlik konusunu 24 Haziran seçimi ölçeğinde nasıl ele aldıklarını anlamayı"" amaçlamakta ve bu çerçevede siyasal iletişim alanında güncel eğilimlere uygun ve nispeten yeni bir çalışma alanı ve yöntemselliğinde konumlanmaktadır. Ancak proje önerisinde gerek bu ifadenin kendisi gerekse araştırmanın tasarımı açısından söz konusu niteliğe güçlü bir biçimde zarar veren aşağıda ifade edilen eksiklikler bulunmaktadır: Proje önerisinin literatür özetinde sosyal medya ve siyasal iletişim üzerine yapılan ulusal ve uluslararası çalışmaların sadece konularına yer verilmiş, bu araştırmaların elde ettikleri bulgular, ulaştıkları sonuçlar önerilen araştırma ile ilişkisi bağlamında değerlendirilmemiştir.  Ayrıca sadece genel seçmen üzerine yapılan araştırmalara yer verilmiş genç seçmen üzerine yapılan spesifik çalışmalara değinilmemiştir. Bu nedenle, yapılacak olan araştırmanın mevcut çalışmalardan nasıl farklılaşacağı, literatürdeki hangi boşlukları dolduracağı somut ve belirgin bir şekilde açıklanmamıştır.Araştırmanın literatüre hem kuramsal hem yöntemsel olarak katkı sunacağı ve önerinin bu nedenle özgün olduğu savunulmaktadır. Yöntemsel özgünlük olarak, farklı araştırma tekniklerinin bir arada kullanılması gösterilmektedir. Nitel ve nicel araştırma yöntemlerinin bir arada kullanılması bir çalışmayı zorunlu olarak özgün kılmamaktadır.Araştırmada hâlihazırda var olan yöntemler kullanılacaktır. Yöntemsel yeniliğin ne olacağı açıklanmamıştır.Araştırmanın özgünlüğünü ve literatürdeki diğer araştırmalardan farkını ortaya koyacak bir kuramsal çerçeve yeterli düzeyde bulunmamaktadır. Araştırma incelemek istediği konu ve kapsamı bakımından özgün bir değer potansiyeli taşısa da bu özgünlüğün somutlaşması ancak kuramsal/kavramsal çerçevenin açıklanması ve bunun da sorunsalla açık bir biçimde ilişkilendirilmesiyle mümkün olacaktır. Önerilen projenin söz konusu çalışmalardan nasıl ayrışacağına ve bunun kuramsal arka planına değinilmemiştir.Araştırma sorularından yalnızca biri seçmen kitlesi olarak gençliğin sosyal medyada nasıl konumlandırıldığına odaklanmıştır."	3,00
Proje önerisinde özgün değer olarak ortaya konan, “mesaj ve duygu aktarımı için kullanılan görseller yerine tipografi kullanımı” ifadesi, tipografinin grafik tasarım alanında yüzlerce yıldır kullanımını ve bilhassa 20.yy.da modern tasarımdaki dönüşümünü ve etkisi düşünüldüğünde, açık değildir. Projenin özgün değeri olarak sunulan tipografinin mesaj ve duygu aktarımı için kullanımı literatürde ve uygulamada sıklıkla görülmektedir. Proje önerisinde belirtilen tipografik elemanların diğer görsel elemanlardan farkı proje konusu açısından açıklanmamıştır. İkinci özgün değer olarak ortaya konulan “Görüntü işleme ve yapay zeka destekli etkileşimli afişlerin ifadeyi güçlendirmesi ve farkındalık yaratması” ise araştırmaya değer bir konudur. Ne var ki etkileşimli teknolojilerin kullanılmasıyla “izleyicinin dikkatinin çekildiği ve harflerin düzenlenmesi ve hareketiyle insanları etkilemeyi hedefleyen” çalışmalar mevcuttur. “İnteraktif kinetik tipografi” üzerine literatür ve etkileşimli afiş/bilboard tasarımları üzerine uygulamalar mevcuttur. Etkileşimli teknolojiler ile tipografinin bir arada kullanıldığı literatüre dair verilen örnekler yetersiz görünmektedir. Sanat alanından bir örnek olarak 2000 yılında ACM SIGGRAPH’ta Camille Utterback adlı medya sanatçısı interaktif ve kinetik tipografi kullanan bir media sanatı enstelasyonu gerçekleştirmiştir. Daha güncel ve akademik interaktif kinetik tipografi araştırması örnekleri olarak da, Newman ML Lau ve Veni H. T. Chu’nun çocuklarda öğrenme becerilerini artırmak için interaktif kinetik tipografi kullandıkları araştırmaları ve Hangul dili için interaktif kinetik tipografi tasarımının araştırıldığı Sooyeon Lim’in çalışması verilebilir. Öne sürüldüğü gibi kinetik tipografinin interaktif dijital bilboard mecrasında kullanımı yeni ise, bu yeniliğin kapsamlı bir şekilde ortaya konulması gerekir. Araştırmanın başlığında ve hipotez cümlesinde yer alan “cinsiyet eşitsizliği” konusu ve bu konunun çalışmayla bağlantısına değinilmemiştir. Özellikle sosyal bilimler alanında toplumsal cinsiyet eşitsizliği konusunda geniş bir literatür bulunmaktadır. Bilim ve teknoloji çalışmaları alanı da benzer bir şekilde özellikle teknolojik ve bilimsel süreç, bilgi ve nesnelerin toplumsal cinsiyet eşitsizliği konusunda oynadıkları role dair derin tartışmalar barındırmaktadır. Proje önerisi toplumsal cinsiyet eşitsizliği konusuna eğilme iddiası taşımasına rağmen, bu konudaki literatüre atıf yapılmamış olması projenin özgün değeri ve kavramsal boyutunu zayıflatmaktadır. Cinsiyet eşitsizliği alanı öneride bir vaka çalışması olarak ele alınacak ise bu durumun proje önerisinde daha açık bir şekilde ifade edilmesi gerekmektedir.Proje önerisinde ifade edilen hipotezler, test edilebilir ifadeler şeklinde kurgulanmamıştır. Dolayısıyla hipotez özelliği taşımamaktadırlar.Görüntü işleme ve yapay zekâ kullanımının proje önerisine olan katkısı ve proje önerisindeki yeri, ulaşılmak istenen hedefler ile ilişkilendirilerek net olarak ifade edilmemiştir.Projenin hedeflerinden biri 5. Sayfada “cinsiyet eşitsizliğinin ortadan kaldırılması” olarak belirtilmiştir. Böylesi derin ve yapısal bir problemin sadece tasarlanacak etkileşimli bir takım tasarımlar aracılığıyla nasıl ortadan kaldırılacağı cevaplanmamış bir soru olarak durmaktadır. Hedeflerin daha gerçekçi ve mevcut literatürle bağlantılı olarak seçilmesinde fayda vardır.	1,75
Farklı sosyal statüdeki internet kullanıcılarının haber tüketim alışkanlıklarını bilimsel araştırma yöntemleri ile açığa çıkarmayı amaçlayan proje önerisi, tematik olarak haber tüketim süreçlerini odağına alması açısından kendisinin de belirttiği özgün bir değer potansiyeli taşımaktadır.Proje önerisinde, KONDA, TÜİK, Kadir Has Üniversitesi Yeni Medya Kullanım Eğilimleri araştırması ve Reuters Gazetecilik Enstitüsü raporların projeye dâhil edileceği ve bu araştırmaların verilerinin güncellenmesi ile aynı zamanda onlardan farklı olarak özellikle haber tüketim dinamiklerine ağırlık verileceği belirtilmiştir ancak teorik olarak bu kısım yeterli düzeyde tartışılmamıştır. Yöntem kısmında yapılacak nitel ve nicel araştırmaların detaylandırılmamış ve araştırma önerisinin kavramsal-kuramsal çerçevesinin yeterince açıklanmamış olması nedeniyle önerinin özgün değeri net ortaya konamamıştır. Nicel kısmıyla araştırma, diğer araştırmaların güncellenmesi ve daha kapsamlı verinin toplanması, güncel veri ihtiyacının karşılanması amacını gütmektedir. Bu haliyle öneri rutin bir araştırmadır. Araştırmaya asıl özgün değerini katacak kısım ise araştırmanın nitel boyutudur. Bununla birlikte nitel boyuta ilişkin çalışmanın özgünlüğünü ortaya koyacak yeterli bilgi sunulmamıştır. Öneride belirtilen ölçek geliştirme vurgusu ise oldukça iddialı görünmekte ve tam olarak nasıl bir ölçeğin geliştirileceği ve sürecin nasıl işleyeceği önerinin kavramsal çerçevesinde ve yönteminde açıklanmamaktadır.	3,50
Projenin temel amacının, Türkiye’de faaliyet gösteren sivil toplum kuruluşlarının (STK) kutuplaşma perspektiflerinin, sorunlarının ve konularının belirlenmesi ve bunlara yönelik çözüm önerileri ile STK’ların kutuplaşmayı çerçeveleme süreçlerinin temellerini açıklayan bir mikro model geliştirilmek olduğu anlaşılmaktadır. Bu amacı gerçekleştirmek üzere üç alanda faaliyet gösteren (siyasal, toplumsal cinsiyet ve mültecilik) 48 STK üzerinde çalışma yapılacaktır. Projenin odağına aldığı kutuplaşma konusu son yıllarda siyasal gündemde oldukça ön planda yer alan bir tartışma konusudur. Böyle bir konunun toplumsal zemininin STK'lar üzerinden araştırılması anlamlı görünmektedir. Ancak özgün değer başlığında toplumsal hareketler literatürünü tartışılmaktadır. Dolayısıyla hedeflenen araştırmaya uygun siyaset sosyolojisi alanındaki (Habermas, müzakereci demokrasi kavramı gibi) literatür taraması yapılmamıştır. Önerilen proje kapsamında yeni bir kuramsal perspektif ve metodoloji önerisi bulunmamaktadır. Öneride, niceliksel ve niteliksel araştırma yöntemlerini bir arada içeren üç aşamalı karma bir araştırma yöntemi kullanılacağı belirtilmektedir. Ancak bu yönelimin neticesinde elde edilecek verilerin analiziyle nasıl bir özgün değer sunulacağı açıklanmamıştır.	3,40
Proje önerisi hem konu hem de konuyu ele alış tarzı bakımından özgünlük potansiyeli taşımaktadır. Ayrıca daha önceki panel raporunda da belirtildiği gibi literatüre önemli bir katkı sağlama potansiyeli de taşımaktadır. Panel eleştirileri doğrultusunda araştırmaya nicel bir boyut eklenmiş ve gençliğe ilişkin betimsel bir veri elde edilmesi hedeflenmiştir. Bir önceki panelde literatür özeti için önerilen kaynakların sayfa yetersizliği nedeniyle öneri metnine dahil edilmediği belirtilmiştir. Uzun alıntılar yapılamasa dahi panel görüşü doğrultusunda mevcut çalışmaların incelenerek önerilen araştırmayla eleştirel ilişkisinin kurulması gerekmektedir. Yine panel eleştirileri doğrultusunda medya incelemesinin sınırları yeni medya ile daraltılmıştır. Bununla birlikte, konuya getirilen bu sınırlılık literatür tartışmasına ve yönteme yansıtılmamıştır. Teorik eksende, Türkiye'de gençlerin medya ve iletişim deneyimlerini gençlerin sınıf ve kimlik temelli toplumsal konumlarıyla birlikte inceleneceğini belirten ve bunu bir özgün değer olarak ifade eden öneride,  daha önceki raporda belirtilmesine rağmen bu sınıflama ve kimlik ayrımını neye göre yapılacağına ilişkin yeterli bir açıklamaya yer verilmemiştir.   İlişkisellik kavramında çalışmaya dâhil edilen net bir kavramsal çerçeve, ilişkiselci sosyolojiyi temsil eden bir yaklaşım içinden seçilerek projenin epistemolojik kurgusu bunun üzerine oluşturulmalıdır. Bourdieu kavramları burada sorunsala dair açıklama yapılırken kullanılmış olsa da bu kavramların sorunsalın üç ana ayağını oluşturan (a) kendilik mücadeleleri, (b) kültürel pratikler ve gençlik ve (c) medya pratikleri ve gençlik başlıklarıyla açık bir ilişkisi kurulmamıştır. Bu durum yöntem bölümünde de eleştirildiği gibi sahada yürütülecek çalışmanın ana izleklerini de belirsiz kılmaktadır.Son olarak öneride bir teori geliştirmesinin hedeflendiği ve bunun da araştırmanın özgün bir değeri olacağı belirtilmektedir. Ancak, bu teorik perspektifin sorunsallaştırma bağlamında ve yeni bir kavramsallaştırma ile şimdiden öneriliyor olması halinde bir özgün değer ilişkiselliğinden söz edilebilir. Aksi takdirde bu ancak bir temenni olarak görülebilir ve özgün değer olarak ifade edilmesi de sakıncalıdır, zira aşırı varsayımsaldır.	4,00
Sözlü tarih yöntemi ile medya, toplum ve teknoloji ilişkisini ele alan proje önerisinde, toplumsal tarihteki değişimleri anlama konusunda gündelik yaşamda medya teknolojilerinin kullanım ve deneyimlerinin önemli bir veri kaynağı olduğu kabulünden hareket edilerek İzmir ve çevresindeki kırsal yerleşimlerde yaşayan farklı demografik ve sosyo-ekonomik özelliklere sahip kişilerle görüşmeler yapılarak toplumsal dönüşümün serimlenmesi hedeflemektedir.Proje önerisinin özgün değerinin aktarıldığı bölümde araştırmanın konusu Türkiye’de medya teknolojilerinin deneyimlenme öyküsü olduğu ifade edilmiştir, ancak çalışma İzmir sahasında gerçekleştirilmektedir. Öneride teknokültür kavramı, etkileşimi odağa alması bağlamında etkili bir kavram olarak sunulmuştur. Green’den aktararak teknokültür kavramından ne anlaşılması gerektiğinin açıklanması yerinde olmuştur. Ayrıca araştırma önerisinde Raymond Williams’tan hareketle “iletişim üretimi” tarihine salt araç düzeyinde değil pratikler düzeyinde ilgilenileceği ifade edilerek çalışmanın sahip olduğu bakış açısı ve yönelim de ifade edilmiştir. Çalışma bu anlamda odağa kişilerin araçlarla geliştirdiği ilişkileri de konumlandırmaktadır. Öte yandan öneride yer aldığı biçimiyle katılımcıların sosyoekonomik statülerine ilişkin veriler çalışmanın ekonomi politik bir yönelimi olmasını tek başına sağlamaz.Sonuç itibariyle çalışma öneri formunda ifade edildiği biçimiyle Türk medya tarihini teknoloji boyutuyla değerlendiren ve teknokültürel perspektifin egemen olduğu bir çalışma olması nedeniyle özgün değer içermektedir. Ancak sınırlı da olsa bu türden çalışmaların var olduğunun altını çizmek gerekir.Yöntem bağlamında ise az kullanılan/ başvurulan bir teknik olan sözlü tarihin kullanılması özgün değer olarak ifade edilmiştir. Ancak burada da yukarıdaki çekinceleri yeniden vurgulamak gerekir, yazılı metinlerde olmasa da özellikle görsel kayıtlamalar ve belgesel çalışmalarında sözlü tarih iletişim çalışmaları bağlamında sık kullanılan yöntemsel yaklaşımlardandır.  Projenin literatür kısmında belirtildiği gibi mikro tarih çalışmaları bütünün görünümüne ilişkin önemli bir bilgi oluşmaktadır. Dolayısıyla bu çalışmayla da İzmir ve çevresi üzerinden bir okuma yapılarak Türk medya teknolojileri tarihine ilişkin kısmi de olsa bir tablo ortaya çıkacağının ifade edilmesi daha anlamlı görünmektedir.	5,25
Siyasal konularda toplumun nasıl bilgilendiğine ilişkin sosyal medya üzerine kurgulanan proje önerisi Gezi olayları esnasında sosyal medyanın etkisini yükseltmesinden ilham almaktadır. Türkiye’de yeteri kadar çalışılmamış olduğu düşünülebilecek bu araştırma önerisi kuramsal olarak yankı odası etkisi teorisine dayanmaktadır. Yankı odası etkisinin Türkiye örneğinde nasıl dolaşıma girdiğinin ele alınacak olması bakımından önemlidir. Fakat özgün değere ilişkin aşağıdaki eksiklikler tespit edilmiştir:Sosyal medyanın politik enformasyon amaçlı kullanımı, politik ilgi ve geçmiş deneyimler arasında araştırmanın nasıl bir bağlantı kurduğu tartışılmamıştır.Farklı araştırmaların yankı odası etkisini doğrulayan ya da yanlışlayan sonuçları özetlenmiş, önerilen çalışmanın bu çalışmalarla ilişkisi/farklılığı ifade edilmemiştir. Başlık ile araştırma odağı arasında uyumsuzluk gözlenmektedir. Gezi Hareketinin sosyal medyadan politik bilgi edinme konusunda bir dönüm noktası mı yoksa araştırma odağı mı olduğu anlaşılamamıştır. Eğer dönüm noktası olarak ele alınmışsa 2013 yılından günümüze kadar tüm yankı odası etkisinin araştırılmasını gerektirir ki öneride bununla ilgili herhangi bir açıklama bulunmamaktadır.Projenin amaç bölümünde ifade edilen “normal zamanlar” tanımlamasının neye karşılık geldiğinin açıklanması gerekmektedir.	4,00
Proje önerisi, Türkiye'de emeklilerin tüketim yapılarını yaşam döngüsü hipotezi kapsamında incelemeyi amaçlamaktadır. Dünyada olduğu kadar Türkiye'de de yaşanan demografik dönüşüm süreci bu tür özel inceleme ve politika gereksinimi söz konusu olan alanlardaki çalışmaları daha da önemli hale getirmektedir. Uluslararası yazında bu konu birçok çalışma tarafından incelenmiş olmakla birlikte özellikle Türkiye'de emekliler ile ilgili görgül bulgulara dayalı kapsamlı çalışmaların bulunmaması, çalışmaya özgün değer katmaktadır. Ayrıca çalışmanın önemli sosyal politika uygulamalarına yönelik önemli çıkarımlar sağlama potansiyeline sahip olması olumlu olarak değerlendirilebilir. Ayrıca proje önerisinin, birincil veri yaratarak araştırma sorusunu cevaplamaya çalışması projenin özgün değerini artırmaktadır. 	5,00
Proje, Sınıflandırma Ağacı yöntemini ve TÜİK'in 2013 Yaşam Memnuniyeti Anketi (YMA) verilerini kullanarak Türkiye Mutluluk Ağacı'nın çizilmesini ve mutluluğa/mutsuzluğa giden patikaların tespit edilmesini amaçlamaktadır. Bu patika bilgilerini kullanarak kişilere mutluluk tavsiyeleri verecek şekilde bir çevrimiçi web sitesinin oluşturulacaktır. Son olarak, 2013 yılı sonrası verileri de dâhil edilerek mutluluğa ve mutsuzluğa etki eden faktörlerin zaman içindeki değişiminin takip edilmesi planlanmaktadır.Yaşam memnuniyetini ve mutluluğu ele alan oldukça geniş bir yazın vardır.  Proje önerisinde bu yazına atıfta bulunularak yapılan varsayımlar ve kullanılan teknikler eleştirilmekte, proje önerisinde yer alan sınıflandırma ağacı yönteminin mutluluk gibi karmaşık olguların anlaşılmasında daha yararlı olacağı savunulmaktadır. Dolayısıyla, proje önerisinin özgün değeri temel olarak yeni bir tekniğin mutluluk yazınında kullanılmasıdır. Bahsi geçen bu yöntem, proje önerisinde de yer aldığı gibi, bir bilgisayar paket programı dâhilinde kullanılacaktır. İlgili yazında hâlihazırda kullanılmakta olan bir takım parametrik yöntemlerin kısıtlarından söz edilmekte ancak kullanılması planlanan yöntemin kısıtları ve varsayımları detaylı olarak anlatılmamaktadır. Dolayısıyla, buradan elde edilecek bulguların ne tür varsayımlara dayandığı anlaşılmamaktadır. Proje önerisinde anlatıldığı şekliyle kullanılması planlanan yöntem temel olarak veri güdümlü olup, önerilen yöntemin teorik temellerinin yeterince açıklanmamış olması projenin özgün değerini sınırlamaktadır.Mutluluk araştırmalarında sıklıkla kullanılmadığı ifade edilen yöntemden elde edilen bulguları değerlendirmek için parametrik yöntemlerle ampirik olarak karşılaştırılabilmesi gerekmektedir. Proje önerisinde bu konu tartışılmamıştır. Bu nedenle kullanılacak yöntemin daha iyi sonuçlar verip vermediğine dair herhangi bir değerlendirme yapılması mümkün değildir. Kullanılacak yöntem kara kutu tabir edilen algoritmalara dayandığı için sonuçların nasıl elde edildiğine dair analitik bir ipucu verme şansı da mevcut değildir. Bütün bunlardan hareketle araştırmanın özgün değerinin sınırlı olduğu değerlendirilmektedir.Ayrıca, proje önerisinde özgün değere katkı yapacağı ifade edilen, kurulması planlanan web sitesinin doğurması muhtemel sonuçlar açısından riskli olduğu değerlendirilmiştir. Bu web sitesinde yapılması planlanan anket ve mutluluk tavsiyeleri ise etik kaygılar içerdiğinden proje önerisinde yer alması uygun bulunmamıştır. 	3,40
Proje önerisi, genel olarak Türkiye'de tütün ürünleri kullanım yasalarının daha da zorlayıcı hale getirilerek gelişmiş ülke standartlarına yaklaştırılmasına yönelik adımların başarısını değerlendirmeyi amaçlamaktadır. Bununla birlikte, proje önerisinde, geçmiş düzenlemelerin etkilerini ortaya koyarak daha sonraki aşamalarda alınacak tedbirlerin etkinliğini artıracak politika önerileri üretmeyi ve bu önerilerin kamuoyu ile iletişimini sağlamayı hedeflemektedir. Ayrıca projenin araştırma çıktılarının tütün kontrol politikalarının sigara kullanımı üzerindeki etkilerine yönelik iktisat yazınına katkıda bulunması öngörülmektedir. Proje önerisinin, toplumun bütününü ve gelecek nesillerin refahını ilgilendiren önemli bir konuya değinmesi, tütün kontrol politikalarının sigara kullanımına etkilerini inceleyen iktisat yazınına Türkiye örneğini mikroekonometrik yöntemler kullanarak eklemek suretiyle katkı yapacak olması ve konuya ilişkin politika tavsiyeleri üretmeyi hedeflemesi açılarından özgün ve önemli olduğu söylenebilir. 	5,75
Proje, 2004'den yılından beri Türkiye'de uygulanmakta olan Şartlı Eğitim Yardımı (ŞEY) programının çocukların okula kayıt ve devam durumları üzerindeki etkisinin yanı sıra dolaylı etkilerinin de (erken yaşta evlenme ve erken yaşta çocuk sahibi olma) tespitine yöneliktir. Bu amaç doğrultusunda, 2003 ve 2008 Türkiye Nüfus ve Sağlık Anketleri ile 2005-2008 yılları arası ŞEY ödemelerini içeren iki farklı veri seti kullanılarak farkların-farkı (fark-içinde-fark) yöntemi izlenecektir. Bu proje desteklenmek üzere daha önce TÜBİTAK'a sunulmuş ancak desteklenmesi uygun bulunmamıştır. Panel raporunda belirtilen hususlara ilişkin yapılan değişiklikler Proje Önerisi Değişiklik Bildirim Formunda açıklanmıştır. Fakat bu açıklamaların önemli bir kısmına proje öneri formunda yer verilmemiştir.Şartı Eğitim Yardımı üzerine olan uluslararası yazın oldukça geniş ve zengindir. Proje önerisi bu yazına Türkiye örneği sunarak katkıda bulunmayı hedeflemektedir. Ulusal yazında ise bu programın etki analizinin sınırlı bir şekilde yapılmış olması önerilen projeye özgün değer katmaktadır. 	5,20
Önerilen projenin birincil amacı, ilk kez 2015 yılında bilgisayar tabanlı olarak uygulanmaya başlanan PISA sınavının sınav sonuçları üzerinde bir etkisinin olup olmadığını, bir etki bulunduğu takdirde bu etkinin boyutunu tespit etmektir. Proje ayrıca, Türkiye'nin 2015 yılı PISA sınav puanlarındaki düşüşün ne derecede sınav sisteminde yapılan değişikliğe bağlı olduğunu belirlemeyi amaçlamaktadır. Bu amaçlar doğrultusunda 2006, 2009, 2012 ve 2015 yılları PISA veri seti ile farkların-farkı yöntemi kullanılacaktır. Ulusal eğitim politikalarını dahi etkileme potansiyeli olan bu sınav sonuçlarında bilgisayar üzerinden yapılması nedeniyle ortaya çıkması muhtemel yanlılığın araştırılması önemlidir. Bu konuyu araştıran başka çalışmalar da olmasına rağmen mevcut proje önerisi diğerlerinden yöntem, ele aldığı ülke sayısı ve özellikle Türkiye’yi de analizlere dâhil etmesi açısından ayrılmaktadır. Bu nedenlerden dolayı projenin özgün değeri bulunmaktadır.  	5,60
Proje önerisi KOBİ’lere yeşil bir perspektiften yaklaşmakta ve Türkiye’deki KOBİ’lerin yeşil davranışlarını belirli göstergeler üzerinden irdelemeye çalışmaktadır. Buna göre yenilenebilir enerji tüketimi, kaynak verimliliği yatırımları ve yeşil ürün/hizmet üretimi incelenmesi gereken önemli göstergelerdendir. Ayrıca proje önerisi KOBİ’lerin kaynak verimliliği yatırımlarının firma performansı üzerindeki etkisine bakacaktır ve yeşil davranışlar açısından firmanın finansman tercihini inceleyecektir. KOBİ’lerin yeşil davranışı önemli bir konu olmakla birlikte proje önerisinde yer verilen ekonometrik modelin kapsamlı bir teorik çerçeveye dayandırılmaksızın sunulmuş olması önerinin özgün değerini önemli ölçüde eksiltmektedir. Önerilen proje kapsamında Flash Eurobarometer verileri analiz edilecektir. Elde edilecek bulgular bu veri tabanının sunduğu imkânlarla sınırlı olacağından kavramsal bir yenilik getirme potansiyeli düşüktür. Ayrıca söz konusu veriler hâlihazırda analiz edilip bulguları yayımlanmış olduğundan yeni betimleyici bulgular elde edilmesi olasılığı da düşüktür. Proje kapsamındaki en önemli yenilik söz konusu verilerin daha uygun olduğu belirtilen ekonometrik modellerle sınanması olacaktır.Projenin odak noktasını oluşturan KOBİ’lerin yapması gereken davranışlar “(i) yenilenebilir enerji kaynaklarından üretilen enerji tüketmek, (ii) kaynak verimliliği yatırımlarını artırmak ve (iii) çevreyle uyumlu “yeşil” ürünler veya hizmetler üretmektir” (sf. 3). Ancak bu davranışların neye dayanılarak seçildiği açık değildir. Tercih edilebilecek diğer KOBİ davranışları varken neden bu kavramların seçildiği ya da neden bir tane davranış değil de üç tane davranış seçildiği açık değildir. Bu seçimin Flash Eurobarometer’da var olan kavramlar arasından yapıldığı anlaşılmaktadır, ancak herhangi bir teorik yönlendirme olmadan seçilen bir kavramlar teorik katkıyı azaltmaktadır. Türkiye’deki KOBİ’lerin kaynak verimliliğini sağlamaya çalışması bazıları için yeşil yaklaşımdan değil piyasa dinamiklerinden ve kurumsal benzeşimden de kaynaklanabilmektedir. Rekabet ve maliyet avantajı sağlayabilecek her tür kurumsal tercih KOBİ’lerin hayatta kalmasına katkı sağlayan önemli bir faktör olabilir. Ya da diğer bir açıdan, öncü firmalar kaynak verimliliği sağlamak için yeşil uygulamalara geçiş yaparken, taklit yeteneği yüksek KOBİ’ler bu geçişi yeşil ile ilişkisi olduğu için değil öncüler ile arasındaki farkı kapamak için yapmaktadır. Dolayısıyla bu tür durumlarda KOBİ’lerin davranışları hala yeşil davranış olmakla birlikte niyetleri ve hedefleri yeşil değildir. Bu farklılığın daha dikkatli bir şekilde ele alınması gerekmektedir. Proje önerisinin bu tür yanlış yorumlamaları kavramsal ve yöntemsel bölümde ele alması ise çok mümkün değildir. Çünkü hazır verilere dayanan bu araştırma önerisi ne kavramsal (yeni bir kavramın ele alınması/eklenmesi) ne de yöntemsel (yeni sorular sormak) bölümde esneklik gösteremeyecektir. Kaynak verimliliğini artırmak için KOBİ’ler birçok aksiyon (yenilenebilir enerji, geri dönüşüm, atık azaltımı vb.) alabilir ve proje önerisine göre KOBİ’ler böyle bir tercihte bulunursa onlar birçok ekonomik fayda sağlayabilir. Ancak Flash Eurobarometer raporuna göre bu tür aksiyon alan KOBİ’ler AB’de üretim maliyetlerinin azaldığını ifade ederken Türkiye’de üretim maliyetinin azalmadığını aksine arttığını belirtmişlerdir (...while SMEs in Turkey (32%) are among the most likely to say that these costs have increased. [Flash Eurobarometer 456, sf. 41]). Kaynak verimliliğinin ekonomik bir fayda sağlamama durumu proje önerisinin genel çerçevesi ile ters düşmektedir. Bu hususun kavramsal olarak daha iyi tartışılmış olması gerekirdi.  Projenin üç ana amacı (i. KOBİ'lerin yenilebilir enerji tüketimine, kaynak verimliliği yatırımlarına ve yeşil pazarlamaya yaklaşımlarını betimlemek, ii. KOBİ'lerde kaynak verimliliği yatırımlarının firmaların büyüme performansı üzerine etkisi ortaya koymak ve iii. KOBİ'lerde Yeşil Ürün veya Hizmet Sunmasının Finansmanının Belirleyicilerini ortaya koymak) arasındaki bağlantılar hakkında tatminkâr bilgi verilmemektedir. Bu haliyle proje birbirinden bağımsız üç alt araştırmayı içeriyor gibi görünmektedir. Projede sınanacak ilişkilerin dayandığı kuramsal bakış açıları belirgin değildir. Örneğin, farklı ülke ortamlarında KOBİ'lerin yenilenebilir enerji kullanımlarını, kaynak verimlilik yatırımlarını ve yeşil pazarlama ürün veya hizmet sunmalarını farklılaştıran ülkelerin bağlamsal koşullarıyla ilgili faktörlerin (yasal, ekonomik, kurumsal vb.) etkilerine ilişkin kavramsal çerçevelere (örneğin iş sistemleri yaklaşımı gibi) yer verilmiş olması gerekirdi. Kavramsal çerçeve belirsiz olduğu için öneride bazı hususlara neden yer verildiğinin anlaşılması da güçleşmektedir. Örneğin finansman kaynağının firma içinden mi yoksa dışından mı gelmekte olduğunun özgün değere yapacağı katkı belirsizdir. 	2,60
Proje önerisi konusu açısından önemlidir. Türkiye için enerji tüketiminin belirleyicilerini ortaya koyma, hanehalkı enerji yoksulluğu oranı hesaplama, bu endeksten hareketle Türkiye geneli için Enerji Yoksulluğu Endeksi hesaplama, bu endeksin gelecek tahminini yapma ve Türkiye’nin enerji politikasına yönelik plan ve öneri sunma açısından özgün değer potansiyeli taşımaktadır. Bu anlamda enerji yoksulluğu konusunun incelenmesi açısından Türkiye için bir eksikliği giderebilir. Esas itibariyle öneride de önemli ölçüde değinildiği üzere, Türkiye için hanehalkı enerji tüketim modellemesi tahmini yapan oldukça fazla sayıda çalışma vardır. Bu çalışmaların bazılarında enerji yoksulluğu konusuna da kısmen değinilmektedir. Sayıları az olsa da Türkiye'de enerji yoksulluğu konusuna doğrudan odaklanan başka çalışmalar da mevcuttur. Buna ek olarak özgün değerin ortaya çıkmasına engel olan kavramsal ve yöntemsel sorunlar da bulunmaktadır. Hangi verinin hangi amaçla kullanılacağının açık ve net olmaması özgün değeri olumsuz yönde etkilemektedir. Ayrıca projede “yeşil bina” kavramı kullanılmaktadır. Ancak projede amaç ve sonuç ilişkisi açısından “yeşil bina” kavramıyla ilgili başka bir açıklama yoktur ve bu kavram çok farklı bir çalışma alanıdır. 	3,20
Proje önerisinin temel amacı ergenlerin tasarruf kavramına ilişkin yaklaşım ve karar süreçlerinin işleyişini açıklayabilmektir. Ayrıca bu işleyişte ebeveynlerin rolünün anlaşılması da çalışmanın bir diğer amacı olarak ifade edilmektedir. Proje önerisinde çok sayıda katkıdan bahsedilmektedir. Bu durum projenin amacını sorgulanır kılmaktadır. Diğer yandan sıralanan bu katkıların önemli bir kısmı projeye özgünlük katmaktadır. Bu tür çalışmalar literatürde olmasına rağmen Türkiye için yapılmamış olması projeyi özgün kılmaktadır. Bununla birlikte, Türkiye ile ilgili literatür yeterince detaylı tartışılmamış ve proje önerisinin literatürde bu alandaki var olan çalışmalardan nasıl ayrıştığı yeterince ortaya konmamıştır. 	4,75
Proje önerisi, Cumhuriyet'in ilk dönemlerini de kapsayacak biçimde 1927-80 döneminde sanayinin mekânsal yoğunlaşmasını analiz etmeye yönelmekte olduğundan, oldukça önemli bir katkı getirme potansiyeline sahiptir. Yazında söz konusu dönem için bu alanda yapılan çalışmalarda bir boşluk bulunmaktadır. Bu proje önerisi bu boşluğu doldurmayı amaçladığı için özgün değeri yüksektir. Türkiye’de sanayinin mekânsal dağılımına ilişkin mevcut yazın oldukça kısıtlı olup 1980 öncesi dönemi bu denli kapsamlı veri analizleri ile inceleyen bir çalışma bulunmamaktadır. Proje başarılı şekilde sonuçlandırılırsa ulusal ve uluslararası yazına önemli katkılar sağlayacaktır ve Türkiye’nin sanayileşme tarihi üzerine bir referans kaynak teşkil edecektir. Ayrıca yeni coğrafya teorilerinin sınanmasını da içereceği için uluslararası yazın açısından da önemli bir özgünlük içermektedir.	6,00
Projenin özgün değeri, Osmanlı İmparatorluğunda devlet ve vergi toplama yetkisi verilen/kiralayan/satın alan vekiller arasındaki etkileşimi oyun teorik olarak modellemeyi amaçlamasında yatmaktadır. Tarihte yaşanmış durumların teorik olarak modellemek son derece zor, çok ileri seviyede uzmanlık ve bilginin yanı sıra detaylı veri gerektiren bir alandır. Bu nedenle, literatürde bu konuda çalışma yok denecek kadar azdır. Söz konusu literatürdeki modellemeler, kuvvetli varsayımlar altında yapılmakta, tarihsel olayların analiz edilmesi amacını gütmemektedir.İlk panel raporunda proje önerisi ile ilgili belirtilen aksaklıklar kısmen giderilmiştir. Öneride sorulan soruların cevaplanması, gerek bu alanda çalışan akademisyenler için gerekse de ilgili otorite ve uygulayıcılar için önemli olabilir. Fakat proje önerisinin teorik altyapısında halen barındırdığı eksiklikler projenin özgün değerini sınırlamaktadır. 	4,00
Proje önerisi devredilebilir fayda oyunlarında toplam değerin nasıl dağıtılması gerektiği problemini işbirliğinin kısıtlandığı durumlarda incelemeyi hedeflemektedir. Bunu da bir bireyin tüm bloğu temsil hakkı olduğunda ve bloğu temsil edebilme gücü tüm üyelere ait olduğundaki durumlar için ayrı ayrı yapmayı hedeflemektedir. Proje önerisinde bahsedilen problem literatürde yeterince çalışılmamış ve iktisat teorisi açısından önem arz edebilecek bir konudur. Her ne kadar birinci yaklaşım özgün olarak değerlendirilse de proje önerisinde belirtilen ikinci yaklaşımın özgün değeri anlaşılamamıştır. Diğer bir ifadeyle ikinci yaklaşım için literatürdeki diğer çözüm yöntemlerinden ne kadar farklılaştığı proje önerisinde verilen örnek de göz önünde bulundurulduğunda belirgin değildir.Projenin özgün değerini kısıtlayan bir diğer unsur, proje önerisinde konu ile ilgili literatürün yeterince tartışılmamış olmasıdır.	3,60
Önerilen proje, davranışsal yaşam döngüsü hipotezinde tasarrufların belirleyicileri arasında olduğu öne sürülen öz denetimin tasarruf eğilimi üzerindeki etkisini incelemeyi amaçlamaktadır. Öz denetimin onarıcı, yenileyici ve yaşantısal olmak üzere üç alt boyutu bulunmaktadır. Proje kapsamında bu alt boyutların da ayrı ayrı tasarruf eğilimi üzerindeki etkileri sınanacaktır. Projede kullanılacak veriler Doğu Karadeniz Bölgesindeki 7 üniversitede görev yapan akademisyenlerle yapılacak anket yöntemi ile elde edilecektir. Türkiye'de bu konuda daha önce çalışılma yapılmamış olması önerilen projeye özgünlük katmaktadır. Ancak çalışmanın evreninin akademisyenlerle sınırlı tutulmuş olması ve önerilen yöntemin barındırdığı eksiklikler çalışmanın özgünlüğünü önemli ölçüde kısıtlamaktadır. 	3,25
Davranışsal Finans Bağlamında Türkiye’deki Yatırımcıların Sürü Davranışı, Aşırı Tepki Hipotezi, Momentum Anomalisi - Düşük Fiyat Anomalisi Yönünden Analizi: Borsa İstanbul Örneği başlıklı proje önerisinin başlığında çok sayıda ve farklı alanlarda konu yer almakta olup projenin asıl araştırma sorusunun ne olduğu ve nasıl araştırılacağı konusunda belirsizlik bulunmaktadır. Proje yürütücüsü projenin birçok yerinde birçok farklı amaç ifade etmiştir. Bu farklı amaçların neden araştırılmak istendiğine dair herhangi bir motivasyon sunulmamıştır. Projede ifade edilen birçok farklı amacın birbiriyle nasıl ilişkilendirileceği, bu konuların hepsinin bir arada araştırılmasının proje bütününe nasıl katkı sağlayacağı ve proje bulgularının yaygın yazına hangi açıdan nasıl bir yenilik sunabileceği belli değildir.Çalışmanın nörofinans ve davranışsal finansal literatüründe önemli bir boşluk dolduracağı ifade edilmiştir. Ancak projenin nörofinans ve davranışsal finansal ile ilişkisi kurulamamıştır. Proje önerisinde davranışsal finans ya da nörofinans ile ilgili herhangi bir kurgu ya da planlama sunulmamıştır.Çalışmanın özgün katkısı akademik yazında uzun zamandır tartışılan davranışsal kavramların standart araştırma yöntemleri kullanarak Borsa İstanbul için incelenmesidir. Halihazırda Borsa İstanbul için bu konu üzerinde yapılmış çalışmalar bulunmaktadır. Dolayısıyla böyle bir çalışmanın neden önemli olduğu ve bu inceleme sonucunda diğer piyasalarda yapılmış olan çalışmalardan farklı olarak ortaya ne konulacağı açık değildir.Mevcut tasarımıyla proje önerisinin yukarıda ifade edilen eksikliklerinden dolayı özgün değerinin yeterli olmadığı ve literatüre katkısının sınırlı olacağı değerlendirilmiştir.	1,00
Proje önerisinde öznelliği sınırlı yapay sinir ağı yöntemine dayalı bütünsel yaklaşımı temel alan bir performans değerlendirme yönteminin geliştirilmesinin amaçlandığı görülmektedir. Proje önerisinde geliştirilen bu performans değerleme yönteminin hangi koşullarda standart performans değerlendirme yöntemlerine göre daha iyi sonuç verdiğinin irdeleneceği anlaşılmaktadır. Ayrıca yatırım ve emeklilik fonlarının portföy performanslarının karşılaştırılmasına yönelik bütünsel çoklu performans yaklaşımını temel alarak geliştirilecek bir fon derecelendirme modelinin yatırımcının fon tercih sürecine yapacağı katkısının da inceleneceği belirtilmiştir. Projenin özgün değerine ilişkin olarak bazı sınırlılıklar mevcuttur:Proje önerisinde performans derecelendirme yaparken yaygın yazından farklı olarak 62 farklı performans göstergesinin kullanılacağı belirtilmiştir. Projede neden bu 62 değişkenin tamamının kullanılmak istendiği açık değildir. Proje önerisinde fonların performans derecelendirmesinin nasıl yapılacağı net olarak ortaya konulmamıştır. Projede kullanılacak YSA modelinin çıktı değişkeni tanımlanmamıştır. Çıktı değişkeni tanımlanmamış bir YSA modeliyle nasıl bir derecelendirme yapılacağı net olarak açıklanmamıştır.Projede bazı alt hedefler tanımlanmıştır ancak bu alt hedeflerin hangi yöntem ve veri ile gerçekleştirileceği yeterince tartışılmamıştır.Projede bahsedilen portföy simülasyonlarının nasıl oluşturulacağı, hangi amaçla kullanılacağı açık olarak ifade edilmemiştir.Geriye dönük performans değerlemesi için model geliştirme ve model değerleme dönemlerinin nasıl oluşturulacağı tanımlanmamıştır. Mevcut tasarımıyla proje önerisinin yukarıda ifade edilen eksikliklerinden dolayı özgün değerinin yeterli olmadığı ve literatüre katkısının sınırlı olacağı değerlendirilmiştir. 	1,80
Önerilen proje, Türk sermaye piyasasında hisse senetleri üzerinde gelişebilen yüksek frekanslı finansal işlemlerin (YFFİ) yarattığı süreçlerin, etkilerin, risklerin modellenmesi ve bu model ekseninde ajan tabanlı bir benzetim ve yazılım modeli (ATBYM) kurulması amacıyla hazırlanmıştır. Proje çıktılarından sermaye piyasası katılımcıları ve yöneticileri ile ekonomi otoritesinin faydalanabileceği ifade edilmektedir. Ancak projenin özgün değerine ilişkin bazı çekinceler mevcuttur:Proje önerisinin her bir bölümünde, birbirleriyle doğrudan ilişki kurulamayacak birçok farklı problem cümlesi tanımlanmıştır. Bu kapsamda proje önerisinde hangi temel soruna, hangi veri seti ve hangi yöntemle yanıt aranmak istenildiği yeterince iyi tanımlanmamıştır. Proje önerisinde sıklıkla yüksek frekanslı veri ve yüksek frekanslı finansal işlem kavramlarının karıştırıldığı dikkat çekmektedir. Özellikle yüksek frekanslı finansal işlemler alt modellerinin test edilmesi aşamasında BİST verileri ile test edilecek esnek yapılı ve dinamik yüksek frekanslı finansal işlemler modellerinin hangi verilerden oluştuğu, zaman dönemi, araştırmaya esas teşkil edecek yüksek frekanslı işlemin tanımı gibi konularda eksiklikler bulunmaktadır.Proje önerisinde ajan tabanlı modelleme ve yönetim bilişim sistemleri alanlarının yüksek frekanslı finans alanı ile birleştirilecek olmasının özgün değer içerdiğinden bahsedilmiştir. Ancak bu durumun nasıl bir özgün değer yarattığı ortaya konmamıştır.Proje önerisinde, YFFİ'nin sermaye piyasalarının gelişimine olumsuz etkileri sıklıkla vurgulanmakta, konunun bu açıdan önemli olduğuna değinilmektedir. Diğer taraftan geliştirilecek yazılımın bahsedilen olumsuzluklara karşı ne tür katkılar sağlayacağı belirgin olarak tanımlanmamıştır. Mevcut tasarımıyla proje önerisinin yukarıda ifade edilen eksikliklerinden dolayı özgün değerinin yeterli olmadığı ve literatüre katkısının sınırlı olacağı değerlendirilmiştir.	1,80
Türkiye’deki banka bilanço ve gelir tablosu kalemlerinin ve oranların makroekonomik değişkenler ve kriz dönemleri değişimini dikkate alarak, 2002 ve 2017 yılları arasında banka bazında çeyrek dönem verilerini kullanarak, banka sahipliğindeki ayrışmaya bağlı olarak kredi, mevduat ve karşılığı olmayan kredi gelişiminin farklılıklarının analizinin yapılması öngörülmektedir. Projede ayrıca, bugünkü durumu gösteren bir saha çalışması sonucunda ülkenin farklı bölgelerinde finansal okuryazarlık, güven ve kredi kullanımı durumunun ölçüldüğü bir anket yapılması hedeflenmektedir. Projenin motivasyonu ve özgün değeri yeterli bir şekilde açıklanamamıştır. Bu iki ayrı konunun hangi gerekçelerle aynı çalışma kapsamında incelendiği ve hangi spesifik problemin çözülerek literatüre ve uygulamaya katkı sağlanacağı yeterince ortaya konulmamıştır. Ayrıca, çalışmanın niçin 2002-2017 dönemini ve hangi krizleri kapsadığı açık değildir. Çalışmada hem makro hem de mikro düzeyde araştırma yapılırken, temel amacının ne olduğu açık bir şekilde ortaya konulmamıştır. Çalışmada basit doğrusal regresyon modeli kullanılacağı için yöntem olarak yenilik içermemektedir. Türkiye'de bankacılık üzerine yapılmış birçok araştırmada kullanılan değişkenler seçildiğinden farklı bir bakış açısı taşımamaktadır. Bilim alanına kuramsal ve metodolojik katkısı sınırlıdır. Çalışmada finansal okuryazarlık ile ilgili kapsamlı bir anket uygulaması ile elde edilecek modelin kurulan hipotezlerle bağlantısı anlaşılamamaktadır. Anket sorularının tekrar gözden geçirilerek projenin temel hedefleriyle uyumlu hale getirilmesinin projenin özgün değerini artıracağı değerlendirilmiştir.Kurumsallaşmanın ekonomik büyümeye katkısından, kredi kullanım modeli ve iki tekniğin birleştirilmesi ile literatüre katkıdan, sonuçların ülkeye katkısından bahsedilmektedir. Ancak bu hedeflere nasıl ulaşılacağı açıkça ifade edilmemiştir.Elde edilen sonuçların banka yöneticilerine, hissedarlarına ve müşterilerine karar almalarında nasıl yardımcı olacağına değinilmemektedir. Yalnız politika yapıcıların sonuçlardan faydalanabileceğine değinilmiş ancak bunun nasıl olacağı açıklanmamıştır. 	2,00
Önerilen projede, Türkiye'de konut fiyatlarındaki artışın Türkiye'de faaliyette bulunan bankaların kredi portföylerini ve risklerini nasıl etkilediğinin, Aralık 2007-Aralık 2017 dönemleri arasında il bazında incelenmesi planlanmaktadır. Özellikle, konut fiyatlarının konut kredilerine ve diğer kredilere olan etkisi ölçülmeye çalışılmaktadır. Konuyla ilgili birçok çalışmanın yapılmış olması özgünlük açısından kısıtlayıcı bir faktör olsa da Türkiye gibi gelişmekte olan ülke çalışmalarının yeterli sayıda olmaması bu projenin katkı sağlayıcı olabileceğini göstermektedir. Ayrıca, gelişmekte olan ülkeler için oluşturulması düşünülen kavramsal ve kuramsal çerçeve diğer gelişmekte olan ülkeler için bir altyapı oluşturabilir. Ek olarak, çalışma kapsamı açısından banka tiplerini, illeri (68 adet il) ve verilen teşvikleri içerdiğinden özgünlük taşımaktadır. Daha önceki çalışmalarda yer almayan çok sayıda değişken bir araya getirilerek oluşturulan ekonometrik modelin çıktıları diğer araştırmacılara ve banka yöneticileri ile politika yapıcıların karar almalarında yardımcı olabilecek niteliktedir. Önerilen proje, ülkemizde finans ve ekonomi alanında ortaya çıkabilecek sorunlara çözüm yolu sunabilir. Son olarak, proje kapsamında coğrafi verilerin modele dâhil edilmesi projenin özgün değerini artıran bir unsurdur.	5,20
Projenin temel amacı Türkiye'de faaliyet gösteren konvansiyonel ve katılım bankalarının finansal risklere karşı duyarlılıklarını incelemek, stres testlerini çeşitli veriler üzerinden simülasyonlar aracılığı ile gerçekleştirmektir. Proje kapsamında yöntemsel açıdan zaman serisi ve panel veri temelli yarı parametrik kantil regresyon teknikleri birlikte kullanılarak stres testlerinde sorun olarak karşımıza çıkan bağımlı değişkenler ile açıklayıcı değişkenler arasında doğrusal olmayan ilişkilerin tespit edilememesi sorunu ortadan kaldırılmaya çalışılacaktır. Proje kapsamında zaman serisi temelli yarı parametrik kantil regresyon tekniği, yarı parametrik kantil regresyonla birlikte kullanılacak ve sonuçların tutarlılığı test edilecektir. Bu noktaya kadar projede mevcut araştırma teknikleri stres testlerinin etkinliğini artırmak için kullanılmaktadır. Projenin özgün değeri yarı parametrik panel kantil regresyon tekniğinin ilk defa bu projede bankacılık sektörü için kullanılmasıdır.Diğer taraftan, projenin özgün değerini kısıtlayan bazı hususlar bulunmaktadır. Bankacılıkta uygulanacak olan stres testi ölçümlerinde uluslararası stres ölçüm standartlarına değinilmemiştir. Uluslararası karşılaştırmaların yapılabilmesi için genel standartlar belirtilmemiştir. Ayrıca projenin teorik altyapısında bankacılık sektöründe risk yönetimi ve stres testi ilişkisi anlatılmamış doğrudan yöntem üzerinden ilerleme sağlanmıştır. Ayrıca, katılım bankaları ve konvansiyonel bankaların maruz kaldıkları risklerin farklılıklarının tartışılmamış olması projenin özgün değerini sınırlandırmaktadır. Türk bankacılık sektörünün geneli, bireysel bankalar, katılım bankaları ile konvansiyonel bankalar ve ayrıca özel bankalar ile devlet bankalarının riske duyarlılığı konusunda politika önerisi geliştirilmesi hususunun detaylandırılması projenin özgün değerinin artırılmasına katkıda bulunacaktır. 	4,40
Proje, 2006-2017 verilerini kullanarak Türkiye için ulusal ve bölge düzeyde bireysel gelir eşitsizliği ve yoksulluk tahminleri yapmayı, gelir eşitsizliğinin kaynaklarını belirlemeyi, yatırım teşvikleri ve sosyal yardımların bölgelerarası gelir farklılıklarına etkisini incelemeyi amaçlamaktadır. Diğer bir amaç ise bölgesel düzeyde gelir eşitsizliği ve büyüme arasındaki yapısal ilişkileri belirlemek olarak ifade edilmektedir. Öneride belirtildiği üzere, hem bölgesel gelir eşitsizliği, yoksulluk, yakınsama konusunda hem de teşvik ve sosyal yardımların bölgesel gelir farklılığına etkisi konusunda Türkiye için yapılmış çalışmalar mevcuttur. Ancak mevcut yakınsama analizlerinde yaygın olarak kullanılan il/bölgelerin kişi başına gayri safi milli hasılası yerine hane gelirlerinden elde edilen bölge gelir ortalamalarının kullanılması, bu çalışmanın önemli katkılarından biri olarak görünmektedir. Ayrıca, bireysel gelir eşitsizliği ve yoksulluğun belirleyenlerinin analizi bölgesel farkların nedenlerinin analizi birbirini tamamlayıcı nitelikte görünmektedir.Ulaşılan sonuçlar ışığında getirilecek politika önerileri bakımından önemli bir sorunu incelemeyi hedeflediği ve kısmen yeni ve bütüncül bir yaklaşıma sahip olduğu için bu projenin belli bir özgünlük değeri taşıdığı söylenebilir. Fakat projenin ilgili literatüre kavramsal, kuramsal veya metodolojik olarak özgün katkıda bulunmak hedefi bulunmamaktadır. 	4,40
Bu proje çalışmasında, askeri harcamaların ekonomik büyüme üzerindeki doğrudan ve yatırımlar kanalıyla oluşan dolaylı etkisi, doğrusal olmayan modellerden Panel Yumuşak Geçişli Regresyon Modeli (Panel Smooth Transition Regression Model) (PSTR) kullanılarak geniş bir panel veri seti kullanılarak incelenmesi planlanmaktadır. Projenin savunma harcamaları-yatırım ilişkisini de incelemeyi amaçlaması ve geniş bir veri seti ile çalışmanın planlanması projenin özgün yönleridir. Ancak, önceki panel raporunda da belirtildiği gibi yürütücünün daha önce yaptığı Yolcu Karadam (2017) çalışmasından farklılaştığı ancak bu farklılaşmanın projenin özgün değerine yaptığı katkının sınırlı olduğu düşünülmektedir.Önerilen projede literatürün yeterince tartışılmamış olması, kullanılan modellerin teorik temellerinin yeterince gerekçelendirilmemiş olması projenin özgün değerini sınırlandırmaktadır. 	3,00
Proje önerisinin amacı Türkiye'ye özgü çok boyutlu bir finansal tabana yayılma ölçeği oluşturmak, bu yayılımın belirleyicilerini tespit etmek ve iktisadi büyüme ve yoksullukla olan ilişkisini saptamaktır. Bu amaca yönelik olarak proje önerisi 26 bölgeyi kapsayan bir anket çalışması öngörmektedir.  Finansal tabana yayılma ve finansal okur-yazarlık üzerine oldukça geniş bir yazın vardır. Proje önerisi bu yazına Türkiye örneği sunarak katkıda bulunmayı amaçlamaktadır. Türkiye özelinde geliştirilecek olan bir finansal tabana yayılma endeksi özgün değer taşımakla birlikte uluslararası yazın açısından sınırlı bir etkiye sahip olma riski taşımaktadır. Uluslararası yazına özgün katkı Türkiye örneğinden yola çıkarak finansal tabana yayılma ve iktisadi büyüme ve yoksulluk ilişkisinin incelenmesidir. Bu konuda da uluslararası yazın oldukça geniş olsa da çalışmanın bölgesel boyutu ilgi uyandırabilir. Ancak, finansal tabana yayılmanın belirleyicileri, yayılmanın yoksulluk ve GSYH üzerine olan etkisi gibi konularda anketten elde edilen kesit verilerle nedensel ilişkileri ortaya koymanın zorluklarından dolayı önerinin özgün değeri sınırlıdır.Proje önerisinde Türkiye'ye özel çok boyutlu bir endeskin niye geliştirilme ihtiyacı olduğu anlatılmamaktadır. Var olan endekslerin Türkiye'ye uygulanmasındaki sakıncaların neler olduğunun anlaşılması, geliştirilecek olan endeksin yereldeki katma değerinin daha iyi anlaşılması bakımından önemlidir. Proje önerisinde bir başka amaç da finansal tabana yayılma ve finansal okur-yazarlık açısından bölgeler arası farklılıkları ortaya koymak ve 26 bölge (NUTS2) için çok boyutlu bir finansal tabana yayılma endeksi oluşturmaktır. Bu amaçla toplanacak olan verinin bölgesel bazda bağımsız tahmin vereceği anlaşılmaktadır. Ancak, finansal tabana yayılmanın bölge bazında ele alınmasının özgün değere katkısının sınırlı olduğu değerlendirilmektedir. Her ne kadar bu konuda ülkeler arasında ve federatif yapıdaki ülkelerin içindeki bölgeler bazında farklılıklar muhtemelse de Türkiye için bölgesel farklılıkların ne kadar önemli olduğu açık değildir. Öneride bu konu yeterince tartışılmamıştır. Son olarak, proje önerisinde benimsenen örneklem tasarımının yarattığı temsiliyet kaygılarının da projenin özgün değerini sınırladığı düşünülmektedir.	3,00
Proje önerisi özgündür. Proje Türkiye’deki vergiler ve sosyal harcamaların hane düzeyinde mali yansımasını hesaplamayı (çeşitli vergi türleri ve sosyal harcamaların gelir dağılımını nasıl etkilediği) ve gecekondulara müsamaha göstermenin gelir dağılımına etkisini belirlemeyi amaçlamaktadır. Türkiye için daha önce yapılan çalışmalar ya son 15 yılı analiz etmemiştir (Pınar (2004)) ya da bu alandaki kamu politikalarına toplu şekilde yaklaşmamıştır (Yentürk (2013), Albayrak vd. (2016), Yılmaz (2016), Gökşen vd. (2008), Albayrak (2010,) Albayrak (2011)). Bu proje önerisi 2003, 2007, 2011 ve 2015 yılları için Türkiye İstatistik Kurumu tarafından toplanan Hanehalkı ve Bütçe Anketi verileri ile son 15 yıldaki değişimi ortaya koymayı planlamaktadır. Öte yandan sadece vergi ya da sadece sosyal harcamaların etkilerini değil bunların bütün olarak etkilerini hesaplamayı öngörmektedir.	5,60
Proje önerisi, dayanıklı savunma yatırımlarının bir devletin mali kapasitesine olan etkisini belirlemek amacıyla üç dönemlik ve kamu malı faydasının iç bükey olduğu teorik bir model geliştirmeyi amaçlamaktadır. Proje önerisinde bahsedilen problem iç bükey fayda fonksiyonu ile literatürde çalışılmamış ve akademisyenler açısından önem arz edebilecek bir konudur. Proje önerisinde de belirtildiği üzere literatüre yapılacak katkı, bugüne kadar oluşturulmuş modellerde doğrusal olarak varsayılan kamu malı fayda fonksiyonunun özel bir formda iç bükey olarak varsayılmasıdır. Ancak, yapılacak olan bu değişiklik sonrasında ana modelin tahmin sonuçlarının nasıl farklılaşabileceği konusunda proje önerisinde detaylı bilgi verilmemiştir. Ek olarak, mali kapasiteyi birçok faktör etkilemesine rağmen sadece dayanıklı kamu malları ile bir ilişki kurulmasının temel nedeninin en azından modelin gerçekçi kılınabilmesi için ampirik kanıtlarla desteklenmesi gerekmektedir. Son olarak, önerilen projede benimsenen modellemenin yapısı, fayda fonksiyonunun farklılaştırılması dışında, Yaşar (2018) ile aynıdır. Tüm bu hususlar, projenin özgün değerini sınırlamaktadır.	3,20
"Proje önerisi değişiklik bildirim formu ve proje önerisi incelendiğinde; özgün değer açısından proje metninde 7 hususla ilgili olarak değişiklik yapıldığı anlaşılmaktadır. Proje önerisi değişiklik bildirim formunda bu değişiklikler; panel raporuna dayalı olarak ayrı ayrı ele alınmış ve yapılan düzeltmeler ile ilaveler açıklanmıştır. Öneride de belirtildiği üzere, bu konu son yıllarda önem kazanmış konulardan birisidir ve Türkiye’de proje yürütücüsünün de içinde olduğu az sayıda araştırmacı tarafından çalışılmaktadır. Dolayısıyla çok özgün bir konu değildir. Ancak projede var olan istatistiklerin yanı sıra, Milli Eğitim Bakanlığı, Aile, Çalışma ve Sosyal Hizmetler Bakanlığı, Sağlık Bakanlığı, Sosyal Güvenlik Kurumu, yerel yönetimler gibi pek çok kurumdan alınması planlanan bilgi (veri, rapor, vs.) ile de çalışılacak olması, daha bütüncül bir bakış açısıyla birbirini tamamlayıcı analizler yapılabilmesine olanak sağlayacaktır. Türkiye’de program bütçe sisteminin uygulanma esasına göre ""çocuk yoksulluğu"" kavramı dikkate alındığında öneri tutarlıdır. Bu anlamda proje, özel olarak çocuk yoksulluğuyla mücadele, genel olarak ise sosyal politika açısından Türkiye'de var olan problemlerin çözülmesine yönelik politika önerileri geliştirilmesi açısından belirli bir özgün değer potansiyeline sahiptir. Proje önerisi, çocuk yoksulluğu gibi kendi başına önemli bir konuya ilişkin olmakla beraber, bir bütün olarak ele alındığında hem teorik hem de uygulama açısından oldukça sınırlı bir özgünlüğe sahiptir. Zira, çocuk yoksulluğunun standart bir yöntemle hesaplanmasının dışında öneride hedef olarak belirtilen politika geliştirme, bütçe sistemi oluşturma vb. bir dizi faaliyetin ne ölçüde araştırma niteliği taşıyacağı belirsizdir."	3,60
"İlgili proje makroekonomik performans açısından önem taşıyan üç değişkene (enflasyon, büyüme ve faiz) yönelik öngörü hatalarının açıklanmasında; profesyonel tahmincilerin ikamet ettikleri ülkelerdeki deneyimlerinin (faiz, enflasyon ve büyüme deneyimleri) rolünü incelemektedir. Proje, tahmin hatalarının zamansal ve mekânsal boyutunu analiz ederek; tahmincilerin zamana dayalı ve mekânsal olarak sistematik hatalar yapıp yapmadıklarını ortaya koymayı hedeflemesi bakımından önemlidir.Ancak projenin özgün değerini kısıtladığı değerlendirilen bazı hususlar mevcuttur:Önerilen proje konusunun, daha önce yürütücünün danışmanlığında tamamlanan Gülserim ÖZCAN’a ait “Makroekonomi Üzerine Makaleler” başlıklı doktora tezinden ne kadar ayrıştığı anlaşılamamıştır. Proje önerisinde 14 farklı ülkeden 44 profesyonel tahminciden elde edilen 2002-2012 yıllarına ait veriler kullanılarak bir ön çalışma gerçekleştirildiği belirtilmektedir. Ekibin ön analiz olarak yaptıklarını belirttikleri çalışmanın veri setinin kapsamının genişletilmesinin öneriye kattığı özgünlük tatmin edici bulunmamıştır. Her ne kadar Değişiklik Bildirim Formunda bu konuda açıklama yapılmış olsa da yapılan açıklama ikna edici bulunmamıştır. "	2,60
"Öneride TCMB kredibilitesinin zaman içerisinde nasıl değiştiğinin ampirik olarak analiz edilmesi ve kredibilitede oluşacak değişimlerin altında yatan sebeplerin incelenmesi planlanmaktadır. Kredibilitenin zayıf bir başlangıç noktasına sahip olduğu ortamlarda hangi şartlarda artıp azaldığını bilimsel olarak belgelemek sureti ile uluslararası literatüre katkı sağlayacaktır.Proje kapsamında belirtilen hedeflere ulaşılması halinde, TCMB’nin kredibilitesinin, farklı model ve tekniklerle ampirik ölçümü mümkün olabilecektir. TCMB'nin özellikle 2006 yılından beri uygulamaya koyduğu enflasyon hedeflemesi politikası ile birlikte kredibilitesinin azalması çalışmanın önemini artırmaktadır. Yine bu çalışmaya özgü tekniklerin kullanılacak olması da ulaşılan sonuçların önemini artıracaktır. Önerilen projenin bu yönleriyle ciddi politika önerilerine referans teşkil edecek, önemli bulgulara ulaşmaya aday, özgün bir araştırma olduğu değerlendirilmektedir.Öneride, Türkiye için kredibilitenin zaman içindeki seyrini analiz eden başka bir çalışma olmadığı vurgulanmaktadır. Ancak, ilgili literatür incelendiğinde, TCMB’nin kredibilitesinin zaman içinde nasıl değiştiğini ortaya koyan çalışmaların var olduğu görülmektedir. (Bakınız; Levieuge vd. 2018; de Mendoça 2018; Tas ve Peker, 2017). Dolayısıyla, proje önerisinde ilgili literatürün yeterince tartışılmamış olması araştırmanın özgün değerini sınırlamaktadır."	4,20
"Önerilen projede, Türkiye ihracatının döviz kuru oynaklığına duyarlılığını ve bu duyarlılığın ihracat yapılan ülkenin gelişmişlik düzeyi, jeopolitik konumu, farklı zaman dilimleri gibi faktörlerle bağlı olarak farklılaşıp farklılaşmadığını, panel veri analizi ve 2002-2018 dönemini kapsayan aylık veriler kullanarak incelenecektir. Proje ayrıca, firmaların kur oynaklığına karşı korunma yöntemlerini de anket verileriyle analiz etmeyi amaçlamaktadır.Projenin dayandığı regresyon modeli proje ekibinin yakın zamanda yayımlanan (Tunç ve Solakoğlu; 2017) çalışmasında kullanılan modelle büyük ölçüde benzeşmektedir. İlgili çalışmada, firma düzeyinde yıllık veriler kullanarak (1989-2013) ihracatın döviz kuru oynaklığına duyarlılığı ölçülmüş ve bu duyarlılığın firmaların karakteristiklerine (firma yaşı, firma büyüklüğü v.b.) göre farklılaşıp farklılaşmadığı incelenmiştir. Proje önerisinde daha geniş bir zaman aralığı ele alınıyor (2002-2018), yıllık frekans yerine aylık frekansta veriler kullanılıyor, firma düzeyi yerine daha toplulaştırılmış ülke sektör düzeyi veriler kullanılıyor, ihracatın kur oynaklığına duyarlılığının firma karakteristiğine göre değil makroekonomik faktörlere bağlı olarak farklılaşıp farklılaşmadığı inceleniyor. Özetle, önerilen projenin proje ekibinin daha önce yaptığı Tunç ve Solakoğlu (2017) çalışmasından ve konuyla ilgili diğer literatürden belirgin bir şekilde farklılaşmadığı kanaatine varılmıştır. Bu durum, çalışmanın özgün değerini zayıflatmaktadır. Özgün değeri sınırlayan bir başka husus, kullanılan ihracat modelinin teorik temellerinin yeterince açıklanmamış/tartışılmamış olmasıdır.Önerilen projede önceki çalışmalarda kullanılan, Türkiye’ye ait reel efektif döviz kuru ve döviz kuru oynaklığı yerine, ikili reel döviz kuru (Türkiye’nin ihracat yaptığı her ülkenin para birimine göre) kullanılarak, ihracat yapılan ülkeye özgü döviz kuru ve oynaklığı hesaplanacaktır. Ancak uluslararası ticarette kullanılan para birimi genellikle ülkelerin kendi para birimi cinsinden olmadığı için, yapılması planlanan analizlerin sonuçları değiştirmeyeceği ve dolayısıyla çalışmanın özgün değerine önemli bir katkı sağlamayacağı değerlendirilmektedir.Yapılması planlanan anketle ne tür bilgiler elde edilmesi planlandığı ve nasıl analiz edileceği detaylı şekilde açıklanmamıştır. "	1,60
Önerilen proje, Türkiye’de ihracat kalitesini ölçmeyi, sektör ve bölge bazında ihracat kalitesi haritasını oluşturmayı ve kalitenin belirleyicilerini analiz etmek şeklinde katkıda bulunma potansiyeline sahiptir. Bu amaca yönelik olarak, ihracat kalitesinin ölçülmesi için yazındaki son dönem gelişmeler dikkate alınmış ve Türkiye için uygulanması hedeflenmektedir. Daha önce Türkiye örneğinde böyle bir çalışmanın yapılmamış olması nedeniyle öneri, özgün değer potansiyeli taşımaktadır. Yazında firma düzeyinde ihracat kalitesini değerlendiren pek çok çalışma bulunmakla beraber gelişmekte olan ülkelere ait çalışma sayısı kısıtlıdır. Önerilen proje gerçekleştirilebilirse Türkiye örneği ile ilgili yazına katkıda bulunacağı gibi proje bitiminde yayınlanması öngörülen kalite endeksleri de Türkiye için önemli referans veri kaynakları olabilir.Ancak proje önerisinin özgün değeri kısıtlayan ilk husus, Türkiye verileri kullanılarak yapılacak bu çalışmanın gelişmekte olan bir ülke için uygulanması olması dışında yazına ne katkı sağlayacağının öneride ortaya konulmamış olmamasıdır. Gelişmiş ülkelerde belirlenen kalite seviyesi ve bunun belirleyicilerinin neden gelişmekte olan ülkelerde farklı olması gerektiği tartışılmamıştır.Proje önerisinde kullanılacak ve ihraç ürünlerin kalite tahmininin yapılacağı Khandelwal, Schott ve Wei (2013) ve Fan, Li ve Yeaple (2015b) `nın çalışmalarında da kullanılan model yazında gümrük vergileri ve kotaları gibi ticaret bariyerlerinin kaldırılması sonucu verimlilik ve ihracat kalitesindeki artışı ölçmede kullanılan bir yapısal kısmi denge modelidir. Bu modelde kullanılan ve tahmin edilen kalite direk gözlemlenemeyen ve fiyat ve tüketici geliri haricinde tüketici talebini artıran tüm faktörleri içeren Solow residual benzeri bir artıktır. Bu nedenle bu tahmini yapılan kalite değişkeni kaliteyle doğrudan ilgili olmayan, mesela tüketici tercihleri, ikame ürünlerin varlığı, makro değişkenler gibi faktörleri de kapsamaktadır. Bu nedenle bundaki değişiklik diğer faktörlerin değişmediği varsayımı altında kalite değişikliklerini gösterebilse de bunun seviyesinin tahmininin ihracat kalitesini göstereceğini söylemek zordur. Yine buradaki diğer bir temel sorun da tüm yapısal modellerde olduğu gibi bu modelinde ne kadar gerçeği yansıttığı sorunudur. İhracat kalitesinin artık olarak hesaplanmasını sağlayan ekonometrik model veya eşitlik bu modelden elde edildiği için, bu hesaplamanın bu modelin doğruluğuna ve proje ile amaçlanan hedeflerle ne kadar uyumlu olduğu yeterince tartışılmamıştır.Öneride kullanılacak olan model için Fan, Li ve Yeaple (2015b) kurdukları ekonometrik yapının veri üzerine oldukça sınırlı bir yapı koyduğunu belirterek, tam bir analiz için daha fazla yapısal bir yaklaşım gerektiğini ifade etmektedir. Proje önerisinde bu kritiğin ele alınmamış olması ve bu için neler yapılacağına dair bir tartışmanın yapılmaması önerilen projenin özgün değerini kısıtlayan bir diğer husustur.	3,80
"Proje önerisi kırsal göçün tarıma etkileri ve özellikle genç nüfusun tarımda kalma eğiliminin belirlenmesine yöneliktir. Öneri, sadece Türkiye'de değil, özellikle gelişmiş ve gelişmekte olan ülkelerin birçoğunda yaşanan önemli bir soruna çözüm aramaktadır. Türkiye tarım sektörünün sürdürülebilirliği, gıda güvenliği ve güvencesi açısından iyi eğitimli, yeniliğe açık, genç nüfusun kırsalda kalması ve üretime katkı sağlaması büyük önem taşımaktadır. Proje, genç nüfusa odaklandığından konu seçimi itibariyle özgündür. Ancak aşağıda belirtilen hususlar önerinin özgün değer potansiyelini sınırlamaktadır:Önerilen projenin hangi eksikliği nasıl gidereceği, diğer çalışmalardan nasıl bir farklılık taşıdığı ya da bu çalışmalara hangi yenilikleri getireceği yeterli açıklıkta ifade edilmemiştir. Söz konusu konularda daha fazla bilgi verilmesi projenin gücünü artıracaktır.Araştırmanın birbirleri ile bağlantısı zayıf çok sayıda araştırma sorusuna sahip olması en fazla cevap aranan soruya odaklanmayı güçleştirmektedir. Örneğin; tarımsal işletmeci profilinin tanımlanması ve buna ilişkin model önerilmesinin projenin ana konusu ile nasıl ilişkilendirildiği belirli değildir.Projede göç tanımı kabaca yapılmış olmakla birlikte göçün mahiyeti ve sınırları netleştirilmemiş, nereden nereye yapıldığı tam açıklanmamıştır. Kırsaldan bağlı oldukları ile mi yoksa göç alan illere mi olduğu belirsizdir. Buna bağlı olarak göç edenlerle değil de halihazırda köyde yaşayanlarla anket yapılacaktır.Göç etmeyenlerin neden göç etmediklerini ortaya koyacak ve bu kişileri analize dâhil edecek yaklaşım ihmal edilmiştir."	4,40
"Proje önerisinde tarım sektöründeki tasarruf ve harcamaların sektörlere göre incelenmesi amaçlanmıştır. Projede araştırma alanı olarak tarımsal üretimdeki ağırlığı gerekçe gösterilerek Konya ili seçilmiştir. Proje önerisinde ağırlıklı olarak ekonomik analiz gerçekleştirilecektir. Proje önerisinde yapılacak çalışmanın literatüre katkısı yeterince açıklanmamış olup literatürde hangi boşluğu dolduracağı belirsizdir. Öneride özgün değer somut olarak vurgulanmak yerine tanımlar üzerinde fazlasıyla durulmuştur; ancak bölge ve ülke ekonomisine ne katkılar sağlayacağı belirtilmemiştir. Proje, tasarrufun yatırımı temsil ettiği temel varsayımına dayandırılmıştır. Tasarruf gelişmiş ülkelerde büyük işletmelerde çoğunlukla yatırıma dönüşse de, gelişmekte ve geri kalmış ülkelerde yatırıma çok dönüşememektedir. Projede de belirtildiği gibi Türkiye’de ve geri kalmış ülkelerde işletmeler küçük ve gelirleri düşüktür. Tarım işletmelerinde sermaye hızı düşük, buna bağlı olarak, gelir ve tasarruf da düşüktür. Tasarrufların yatırıma dönüştüğü varsayımıyla tasarruf düzeyinin işletme başarısı üzerine etkisini sağlıklı bir şekilde ortaya koymak mümkün görünmemektedir. Ayrıca projede belirtilen makroekonomik varsayımların tarım sektörüne yansımaları konusu yeterince tartışılmamıştır.Proje önerisinde harcanabilir aile geliri ile harcamalar arasındaki farkın (tasarruf) toplam harcanabilir aile gelirine oranlanarak tasarruf eğiliminin saptanması öngörülmektedir. Fakat bu oranla tasarruf eğilimine nasıl ulaşılacağı ve nihayetinde hangi soruna çözüm getirileceği belirtilmemiştir.Önerilen projede elde edilecek işletme düzeyindeki verilerle makro düzeyde sonuçlar elde etmeye çalışmanın sağlıklı olmayacağı değerlendirilmektedir.Yukarıda belirtilen bütün hususların önerilen projenin özgün değerini önemli ölçüde sınırlandırdığı değerlendirilmiştir."	1,25
"Proje önerisi ile 16. yüzyılda üretilmiş fetvalar ve risaleler üzerine kapsamlı bir araştırma planlanmaktadır. Proje kapsayıcı olması, daha önce gün yüzüne çıkmamış fetva ve risaleleri ele alması açısından özgündür. Ayrıca bu fetvalar ve risalelerde üretilen düşünceler hangi açıdan ""Osmanlı"" sorusunu sorması ve bu dönemin kendine mahsus özelliklerini ortaya çıkarmayı hedeflemesi açısından da özgün bir çalışma olarak değerlendirilmiştir."	5,00
Önerilen projenin amacı, davranışsal yaşam döngüsü hipotezinde tasarrufu belirleyen psikolojik faktörlerden biri olan öz denetimin genel olarak ve onarıcı, yenileyici ve yaşantısal öz denetim olarak alt boyutları ile tasarruf eğilimine etkisini incelemektir. Doğu Karadeniz Bölgesi'nde yer alan 7 devlet üniversitesinde yaklaşık 500 idari ve akademik personele anket uygulanarak veri toplanacaktır. Toplanan veriler işlendikten sonra standart ekonometrik yöntemler kullanılarak öz denetimin tasarruf eğilimi üzerindeki etkileri incelenecektir. Proje önerisinin önceki versiyonunda da özgün değeri düşüren etken olarak, çalışmanın sadece 7 kamu üniversitesindeki akademisyenlerden toplanacak verilerle yapılıyor olmasının örneklemin Türkiye’yi temsil gücünü sınırlandırması olduğu belirtilmiştir. Mevcut öneride örneklem grubuna üniversitelerdeki idari personeli eklemek yoluyla çözüm sunulmuştur. Fakat bu çözüm seçme yanlılığı yaratan örneklem sorununun çözülmesini sağlayamamaktadır. Örneklem, araştırmacıların iddia ettiğinin aksine Türkiye genelini değil halen belli bir bölgeyi, sektörü, mesleği ve eğitim durumunu temsil etmektedir.Örneklemin Türkiye geneline genişletilmesi halinde bile kamu istihdamı üzerinden böyle bir çalışma yapmak yöntemsel olarak meşrulaştırılması güç bir seçim yanlılığı (selection bias) sorunu oluşturmaktadır. İlk olarak kamuda ücret politikası piyasa ücret politikasından hem seviye hem kıdem açısından farklılık gösterebilmektedir. İkinci olarak kamu istihdamı ortalamanın üzerinde bir eğitim seviyesine sahiptir (akademik personel eğitim yılı açısından, idari personel KPSS'de başarılı olması açısından). Son olarak da kamu istihdamı, özel sektör istihdamına kıyasla daha güvenli bir istihdam türüdür. Bu da tasarruf tercihlerini doğrudan etkilemektedir. Bu üç faktör, seçim yanlılığına tabi olan bu örneklemin gelir-tasarruf ilişkisini ülke ortalamasından farklı etkileyecektir.Öneride kullanılması düşünülen tasarruf eğilimi anketinin aslında kamu çalışanlarına uygun olarak tasarlanmadığı görülmektedir. Örneğin ankette yer alan 7, 8 ve 9 gibi sorular seçilen örneklemin kazanç yapısı ve iş koşullarıyla uyumlu olmayan sorulardır.Bağımlı değişkenin ve temel bazı bağımsız değişkenlerin öznel olması, bu araştırma sorusundan yola çıkılarak Türkiye’de tasarruf politikalarına ilişkin sayısallaştırılabilecek ve somut çıkarımlar yapılmasına imkân vermeyecektir.Yukarıda belirtilen hususlar önerilen projenin özgün değerini önemli ölçüde zayıflatmaktadır.	1,80
Proje önerisinde, ilk aşamanın sonucu olarak kazanılmış hakların korunması suretiyle, ajanların kurumlar ve kurumların ajanlar üzerinde tercihleri olduğu 2-taraflı yeniden eşleşme problemleri çalışılacaktır. Bahsedilen iki aşamalı eşleşme problemine çözüm üretilirken, kurum kontenjanlarının olabildiğince az değiştirilmesi, hakkaniyetin ve kontenjanların verimli kullanımının sağlanması hedeflenmektedir. Bu gibi durumlar için bir eşleşme yönteminin tasarlanması ve karakterizasyonunun yapılması planlanmaktadır. Önerilen proje, literatürdeki çalışmalara kazanılmış hakların kapsamını genişleterek ve kontenjanların değişimine izin vererek katkıda bulunabilir. Abdulkadiroğlu ve Sönmez (1999) makalesinde çalışılan eşleşme problemi bu proje önerisindeki problem ile benzerlik taşımaktadır. Abdulkadiroğlu ve Sönmez (1999) makalesindeki ev-ajan eşleşme problemindeki ajanlardan bazılarının hâlihazırda evlerinin olması kazanılmış hakların olduğu duruma denk düşmektedir. Bununla birlikte, Abdulkadiroğlu ve Sönmez (1999) makalesinden farklı olarak, kurumların da ajanlar üzerinde tercihlerinin olduğunun kabul edilmesi ve kurum kontenjanlarının bir (1) ile sınırlandırılmaması sebebiyle proje önerisi farklılaşmakta ve bu durum önerinin özgün değerini artırmaktadır.Diğer taraftan, yapılacak olan teorik çalışmaya ekonomik olarak motivasyon verebilecek ve yerel bir aksaklıktan kaynaklanan kontenjanların sabit kalmadığı bir durum dışında bir örnek verilememesi özgün değeri kısıtlamaktadır. Ek olarak, yöntem kısmında kurulacak olan eşleşme çerçevesinden sözel olarak bahsedilmesi, modelin genel hatlarıyla matematiksel olarak tanıtılmaması ve bu çerçevenin nasıl farklılaştığının daha kolay anlaşılmasına yardımcı olabilecek basit bir örneğin verilmemesi problemin çözümüne yönelik yapılacak olan kuramsal katkının ve dolayısıyla özgün katkının bulunup bulunmadığının anlaşılmasını zorlaştırmaktadır.	4,00
"Önerilen proje ile geleneksel iktisat teorisinin insana ait temel kabullerine ve ekonomik faaliyetlerin asli hedeflerine yönelik eleştirel yaklaşımlar geliştirerek; daha gerçekçi iktisadi kararların ve politikaların oluşturulabilmesi adına toplumsal ve bireysel değerlerin kişilerin tasarruf, yatırım, tüketim ve bağış/yardım şeklindeki iktisadi kararlarında ne ölçüde etkili olduğunun ortaya konması amaçlanmaktadır. İktisadi kararlarda toplumsal değerlerin etkisinin önemi gerekçelendirilirken bireyin davranışlarını rasyonel olarak varsayan klasik iktisat teorilerinin değerleri göz ardı ettiği ileri sürmektedir. Konuyla doğrudan bağlantılı uygulamalı literatüre yeterince değinilmemiştir. Klasik iktisat teorilerini kullanarak da değerlerin etkisini bulmaya çalışan oldukça fazla çalışma bulunmaktadır. Aşağıda bu literatürden sadece ikisi sunulmaktadır:Alm J, Bernasconi M, Laury S, Lee DJ, Wallace S. Culture, Compliance, and Confidentiality: Taxpayer Behavior in the United States and Italy. Journal of Economic Behavior and Organization. 2017;140:176-196. doi:http://www.sciencedirect.com/science/journal/01672681.Henrich J. Does Culture Matter in Economic Behavior? Ultimatum Game Bargaining among the Machiguenga of the Peruvian Amazon. American Economic Review. 2000;90(4):973-979. doi:http://www.aeaweb.org/aer/Proje önerisi iktisat biliminin temel kuram ve kurallarına eleştiriler getirmektedir; ancak özgün değer anlamında net, anlaşılır ve ikna edici bir resim ortaya koyamamaktadır. Ortaya konan çerçeve değerlerin iktisadi kararlara etkisine dair temel argümanlara değinmemektedir. Normlar ve sosyal etkileşimlere dair devasa bir iktisat literatürü gözden kaçırılmaktadır. Mevcut literatür, değerleri iktisadi kuralların bir bileşeni olarak kabul etmekte ve tutarlı bir teorik çerçevede yazarın eleştirdiği hususları adreslemektedir.Salt bireysel ve toplumsal değerlerin iktisadi davranışa etkilerinin incelenmesi, sonuçların toplumsal sorunları çözme, dönüştürme veya politika önerisi geliştirmedeki etkisini kısıtlayacaktır. Bu sadece bu proje önerisinin değil, kültür/norm vb. toplumsal değerleri esas neden olarak ele alan çalışmaların temel sınırlılığıdır. Proje önerisinde yönteme dair açık, somut bilgi verilmemektedir. Öncelikle ölçeğin dayandırılacağı bir kuramsal çerçeve sunulmamıştır. Buna bağlı olarak da ölçek oluşturulurken hangi değerlerin ne tür sorularla ele alınacağı ve elde edilen verilerin nasıl analiz edileceği öneride açıklanmamıştır.Yukarıda belirtilen tüm bu hususlar proje önerisinin özgün değerini önemli ölçüde sınırlamaktadır."	1,40
Proje önerisinde Türkiye imalat sanayii için “içsel ve dışsal ölçek ekonomileriyle” ilgili değişkenlerin firma düzeyinde TÜİK verileri kullanılarak toplam faktör verimliliğine etkilerinin incelenmesi amaçlanmaktadır. Proje önerisinde, Türkiye'de bu konuda yapılan ampirik çalışmaların uygun veri yokluğu nedeniyle teorik öngörüler için çıkarım yapma zorluğuna sahip oldukları ve ölçek ekonomisi türlerine göre verimlilik etkilerinin detaylı olarak araştırılmadığı öne sürülmektedir. Ancak bir önceki panel raporunda belirtildiği gibi bu konuyu Türkiye imalat sanayii için daha ayrıntılı olarak ele alan oldukça fazla çalışma mevcuttur. Hatta bu çalışmaların bazılarında bu öneride belirtilen veri setlerinin kullanıldığı bilinmektedir. Bir önceki panel raporunda belirtilen çalışmaların bir kısmına bu öneride değinilmiş olmakla birlikte, bu proje önerisinde ele alınan araştırma sorusunun ilgili yazındaki hangi boşluğu nasıl dolduracağı hususu hala belirsiz görünmektedir. Ayrıca bu çalışmada ele alınan veri setleri kullanılarak toplam faktör verimliliği hesaplayan güncel çalışmaların olduğu da belirtilmelidir (Toraganlı Karamollaoğlu, N. (2018). Toplam faktör verimliliği: yıllık sanayii ve hizmet istatistikleri ile bir uygulama. Verimlilik Dergisi, 4, 93-116 ve Kılıçaslan, Y. (2017), Impact of ICT on the productivity of the firm: evidence from Turkish manufacturing Journal of Productivity Analysis). Dolayısıyla bu hususların, projenin özgün değerini kısıtladığı düşünülmektedir.	3,20
Proje önerisinde Türkiye'de sanayi sektöründe gerçekleştirilen enerji verimliliğini artırıcı projelerin (VAP) tepme etkilerinin (rebound effect, RE) ölçülmesi ve enerji verimliliğini (EV) etkileyen faktörlerin belirlenmesi amaçlanmaktadır.  Konuyla ilgili yazına hem genel olarak hem de Türkiye özelinde ayrıntılı olarak değinildiği görülmektedir. Bu konuda Türkiye ile ilgili yapılan önceki çalışmalarda girdi çıktı tabloları ve hanehalkı elektrik tüketim verilerinin kullanıldığı ve ekonominin geneli için tepme etkilerinin hesaplandığı görülmektedir. Bu projede ise işletme düzeyinde veriler kullanılarak doğrudan sanayi sektörü üretim tarafı için tepme etkisinin hesaplanması ve ilgili işletmelere yapılacak bir anket uygulaması ile enerji verimliliğini belirleyen faktörlerin incelenmesi planlanmaktadır. Bu anlamda projenin önemli bir özgün değeri olduğu düşünülmektedir.Ancak aşağıda belirtilen enerji verimliliği ve tasarruf potansiyeli ile ilgili çalışmalara öneride değinilmediği göze çarpmaktadır. Bu durumun projenin ampirik yazındaki özgün değerinin belirginleştirilmesi açısından önemli olduğu düşünülmektedir.T.C. Bilim, Sanayi ve Teknoloji Bakanlığı (2017). Sanayide Kaynak Verimliliği Potansiyelinin Belirlenmesi Projesi Sonuç Raporu. T.C. Bilim, Sanayi ve Teknoloji Bakanlığı Verimlilik Genel Müdürlüğü, TÜBİTAK Marmara Araştırma Merkezi.Özbilen, Ş. K., Rende, K., Kılıçaslan, Y., etal. (2019). Prediction of the resource-efficient potential of Turkish manufacturing industry: a country-based study. Clean Technologies and Environmental Policy, 21(5): 1013-1037. 	5,60
"Proje önerisinde Avrupa Birliği ülkeleri ve Türkiye'nin de aralarında bulunduğu aday ülkelerin şehir/bölge düzeyinde verileri kullanılarak bir dijitalleşme endeksi oluşturulması, bu endeksin şehir/bölge düzeyinde kişi başına düşen gelire etkisinin incelenmesi ve akıllı şehir politikalarına dair önermeler geliştirilmesi amaçlanmaktadır.  Ancak ele alınan konularda yazın taramasına dair eksikler olduğu tespit edilmiştir. Örneğin ilk kez geliştirileceği belirtilen dijitalleşme endeksi ile ilgili daha önce yapılan önemli bir çalışma vardır (bkz. Bannerjee, Bone and Finger, 2016; European Digital City Index). Benzer şekilde akıllı şehirlere ilişkin bir çalışma olduğu da görülmektedir (Akande et al., 2019). Dolayısıyla proje kapsamında oluşturulacağı belirtilen dijitalleşme endeksinin ilgili yazındaki hangi boşluğu nasıl dolduracağı hususu belirsiz görünmektedir. Bu durumun projenin özgün değerini önemli ölçüde kısıtladığı düşünülmektedir.Bugünün ekonomilerinde dijitalleşmenin önemli sonuçları olduğu tartışılmaz bir olgudur. Büyüme, sermaye hareketleri, verimlilik artışı ve işgücü piyasalarının etkinliği gibi birçok alanda köklü değişimler yaratmaktadır. Türkiye üzerine yapılan çalışmalarda, kısıtlı da olsa bu konuda araştırmalar mevcuttur. Dolayısıyla, projede geliştirilecek dijitalleşme endeksinin şehir/bölge düzeyinde kişi başına düşen gelire etkisinin incelenmesi, güncel ve önemli bir sorunu ele alması nedeniyle belli ölçülerde özgün değer yaratma potansiyeline sahiptir. Ama daha kapsamlı, planlanmış, kuramsal yapıya sahip bir araştırma önerisi ile özgün değer yaratmak mümkün olabilir. Akande, A., Cabral, P., Gomes, P., & Casteleyn, S. (2019). The Lisbon ranking for smart sustainable cities in Europe. Sustainable Cities and Society, 44, 475-487.Bannerjee, S. Bone, J. & Finger, Y. (2016). European Digital City Index - Methodology Report. Nesta Report, ISBN: 978-1-84875-153-8.European Digital City Index: https://digitalcityindex.eu/ "	3,00
"Önerilen projede iki aşamalı bir araştırma yapılarak Türkiye’nin 2023 ihracat hedeflerine ulaşmak için politika geliştirilmesi hedeflenmektedir. Birinci aşamada Stokastik Markov Analizi yöntemiyle orta ve uzun vadede dünya ihracat dağılımının projeksiyonu hedeflenmektedir. Burada amaç dünya ihracatında hangi sektörlerin daha dinamik (değişime açık) ve daha avantajlı olduğunu tespit etmektir. Ancak çalışmanın dış ticaret temelinde kuramsal çerçevesi neredeyse hiç ortaya konmamıştır. Bunun yerine çalışma, neden kullanıldığı net ve tatmin edilecek bir şekilde açıklanamayan ""Markov"" tipi modelleme üzerine inşa edilmiştir. Teori bağı olmayan bir proje, her ne kadar bu durum literatüre atıfta bulunularak haklı gösterilmeye çalışılsa da tatmin edici değildir. Projede atıfta bulunulan D. Quah (1996) yakınsamaya klasik yaklaşımı eleştirmekte olup, eleştirdiği nokta Neoklasik Büyüme Modelinin mutlak yakınsama bakış açısıdır. Quah (1996), klasik yaklaşımın ülkeleri geride bıraktıran süreçlerle, göreli yoksulların gelişmiş ülkeleri yakalaması süreçlerini birbirine karıştırma yanlışlığına düştüğünü vurgulamaktadır. Quah’a göre birincisi büyüme mekanizması, ikincisi de yakınsama mekanizmasıdır. Yakınsama olgusunda önemli olan nokta, ülkenin kendi tarihsel sürecindeki büyüme performansı değil; ülkelerarası karşılaştırmalı performansının dikkate alınmasıdır. Ayrıca proje önerisinde belirtilen bir diğer çalışma olan Brasili vd. (2000) ise bulgularının geleneksel ticaret teorisi ile uyumlu olduğunu ve mukayeseli üstünlükteki değişmenin ticaret kalıplarındaki değişmenin belirleyicisi olduğuna işaret etmektedir. Bu saptama teorinin dışlanmadığının bir kanıtıdır. Bu nedenle uluslararası ticaret akış dinamiklerini ampirik bir çerçeve üzerine analiz eden bir literatür (örn. Proudman ve Redding (2000)) olsa dahi bu literatür genel eğilimi temsil etmekten uzaktır. Ticaret akımlarını modelleme iddiasındaki bir çalışmanın hem kuramsal modele hem de uygulamaya birlikte dayanması gerektiği açıktır.Dünya ticaretinin gelecekte nasıl değişeceği ve Türkiye'nin bundan nasıl etkileneceği önemli bir araştırma konusudur. Ancak, literatürde dünya ticaretinin nasıl değişeceğini çeşitli tahmin ve simülasyon yöntemleriyle inceleyen başka çalışmalar bulunup bulunmadığı belirtilmemiştir. Daha ziyade yöntemler üzerine bir literatür verilmiş ancak ticaret/ihracat kompozisyonu ve rekabetçilik alanında bir literatür sunulmamıştır.Gerçekçi bir senaryo oluşturulabilmesi durumunda Türkiye’nin ihracatını artırmak için hangi sektörlere ağırlık vermesi gerektiği yönünde bir fikir oluşturulabileceği iddia edilmektedir. Stokastik Markov Analizi sonucu elde edilecek uzun dönem dağılımı akademik olarak ilginç olmakla birlikte, Türkiye ihracatının dünya ticaretinin gelecek kompozisyonundaki konumuna ilişkin katkısı sınırlı olacaktır. Bir örnek ile somutlaştırılırsa, varsayalım ki “uzay sanayii” çok dinamik bir sektör olarak belirlenmiş olsun. Türkiye’nin kaynakları ve teknolojik birikimi dikkate alınmadan Türkiye ihracatını uzay sanayiine çevirmelidir şeklinde bir politika önermesinin yapılması anlamlı olmayacaktır.Tek bir değişkenin kullanılması yoluyla elde edilecek başlangıç değerleri ile Türkiye gibi çok farklı iktisadi olmayan şoklara maruz kalma olasılığı olan bir ülke için gerçekleştirilecek bu tür simülasyonların doğruluğu konusunda tartışma yetersiz bulunmuştur. Bunun yanında, analizlerde ihracat kompozisyonundaki değişimi gösterecek nitelikte bir gösterge kullanılmadan dinamik değişimlerin belirli bir çerçeve altında analiz konusu edilmesi pek mümkün gözükmemektedir.İkinci aşama, ilk aşama sonucu seçilen sektörler için optimal teşvik politikalarına ulaşmayı sağlayacak bir genel denge modeli oluşturmayı ve bu modeli sayısal analiz yöntemi ile çözmeyi hedeflemektedir. Bu amaçla standart tekelci rekabetçi model (Dixit-Stiglitz modeli) açık ekonomiye uyarlanmıştır. Proje ile işgücü-boş zaman ödünleşimi (work-leisure tradeoff) modele katılarak önemli bir katkı yapılacağı iddia edilmektedir. Emek arz denkleminin sabit alınması yerine içselleştirilmesinin dış ticareti niçin daha iyi anlamamızı sağlayacağı açık değildir. Çünkü Rikardocu üretim fonksiyonunun kullanıldığı durumlarda reel ücret (yatay) emek talebi tarafından belirlenmektedir. Dolayısıyla emek arzının dikey mi (sabit emek arzı) yoksa yukarı eğimli mi olduğu dış ticaret açısından anlam ifade etmemektedir. Proje önerisinde iddia edilen likidite kısıtı önemli bir araştırma konusu olabilirdi. Ancak önerilen modelde likidite kısıtı modele yapay bir şekilde eklemlendiği için sonuçların faydalı olması olanak dışıdır. Modelde (finansal) sermaye piyasasının olmadığını belirtmek bu yapay eklemlenmenin boyutunu göstermesi açısından çarpıcıdır.Proje önerisi, bir ülkenin uluslararası rekabet gücünü belirleyen unsurlar üzerine de bir katkı sunmamaktadır. Teşviklerin rekabet gücünü artıran bir unsur olduğu varsayılmıştır; ancak farklı teşvik türleri analize dâhil edilmemiştir. Oysa bu durum, bir ihracat arz ve ihracat talep modeli üzerinden ele alınabilirdi. Önerilen projede bu hususlar belirsizdir.Projenin ilk önerildiği halinden daha özgün bir değere sahip olmadığı kanaati hâkimdir. Eklenen yeni yöntemin özgün değeri bu denli farklılaştıracağı değerlendirilmemektedir."	2,25
"Proje önerisi, araştırma alanındaki eksiklikleri ortaya koymakta; bu eksikliklerin giderilmesi veya problemlerin çözümüne yönelik olarak Türkiye odaklı özgün bir öneri getirmektedir. Önerinin kavramsal, kuramsal veya yöntemsel yeni bir katkısı yoktur. İlgili alanda ve söz konusu yöntemi kullanarak gerçekleştirilmiş Türkiye odaklı başka bir çalışma bulunmamaktadır. Bu anlamda, proje bulgularının stratejik özelliklere sahip olabileceği de göz önünde bulundurulduğunda proje önerisi özgün değeri olan bir çalışmadır.Öneri, kullanılacak yöntem ve araştırma konusu itibariyle literatürdeki bazı çalışmalarla benzerlikler içermektedir ve literatür taraması kısmında çalışmanın diğer çalışmalardan farkı yeterince açıklanmamıştır. Örnek olarak, projenin Liu et al. (2018) ve literatür kısmında da söz edilen Boffa (2018) makalesinden farkı açık değildir. Bu makaleler aslında proje önerisinde söz edilen bazı araştırma konularını ele almış görünmektedir. KYG'nin topolojik özelliklerini ağ analizi dışında yöntemlerle inceleyen başka bazı çalışmalar da bulunmaktadır. Öneride bu çalışmalardan söz edilmemiştir. Örneğin, Song et al. (2018) çalışması da KYG ülkeleri arasındaki ticari ilişkileri küresel ticaret ağı kapsamında incelemiştir. Bu projede kullanılması planlanan ağ analizinin bu yöntemlere göre üstünlüğünün ne olduğu açıklanmamıştır.Türkiye’nin Çin ile olan dış ticaret dengesinin büyük ölçüde açık verdiği dikkate alındığında, proje önerisinin bu konuda bir öngörüye sahip olmaması önerinin özgün değerini sınırlayan bir husus olarak değerlendirilmektedir. Uzun dönemde küresel değer zinciri ile ilgili yeni uygulamaların KYG’nin başarısı üzerinde nasıl etkide bulunacağına dair tartışmalar yetersizdir.Detayları yöntem bölümünde açıklanan bazı eksiklikler de önerinin özgün değerini sınırlamaktadır.Liu, zhigao & Tao, WANG & Sonn, Jung Won & Chen, Wei. (2018). The structure and evolution of trade relations between countries along the Belt and Road. Journal of Geographical Sciences. 28. 1233-1248. 10.1007/s11442-018-1522-9. Song, Zhouying & Che, Shuyun & Yang, Yu. (2018). The trade network of the Belt and Road Initiative and its topological relationship to the global trade network. Journal of Geographical Sciences. 28. 1249-1262. 10.1007/s11442-018-1523-8."	4,00
"Proje önerisinin amacı, Türkiye için ürün bazında veri kullanarak kalite artışı ölçütü oluşturmak, bu ölçütün detaylı analizlerini yapmak ve Çin'e yönelik yatırım malları ithalatında gerçekleşmiş olan pazar ikamesinin Türkiye'nin ihracat ürün kalitesine etkisini araştırmaktır. Literatürdeki bazı çalışmalar kalite artışının ihracatı olumlu olarak etkilediğini göstermiştir. Bu nedenle, Türkiye için bir kalite artışı ölçütü geliştirilmesi faydalı olacaktır. Literatürde, farklı ülkeler için farklı yöntemlerle kalite ölçütleri geliştirildiği için bu çalışmanın literatüre katkısının Türkiye ile sınırlı kalması beklenmektedir. Ancak projenin ilk versiyonuna ilişkin panel raporunda özgün değeri kısıtlayan 2 eleştiri belirtilmiş olup bunlardan biri önerilen projenin gelişmekte olan bir ülke için uygulanması dışında literatüre ne katkı sağlayacağının ortaya konulmamış olmasıdır. Diğer eleştiri ise çalışmada verimlilik ve ihracat kalitesindeki artışı ölçmede kullanılan yapısal kısmi denge modelinedir. İlk eleştiri temelinde ortaya konulan çözüm yeni önerilen projenin özgün değerini artırıcı nitelikte görünmektedir. Ancak, ortaya konulan 2. eleştiri proje ekibi tarafından kabul edilmesine karşın, eleştiriyi ortadan kaldıracak bir çözüm önerisi sunulmamıştır. Yani önceki projenin panelinin ""İhracat kalitesinin artık olarak hesaplanmasını sağlayan ekonometrik model veya eşitlik bu modelden elde edildiği için, bu hesaplamanın bu modelin doğruluğu ve proje ile amaçlanan hedeflerle ne kadar uyumlu olduğu yeterince tartışılmamıştır."" şeklindeki eleştirisi tatmin edici bir yanıt bulamamıştır. Bu tartışmayı yapmak yerine, ""Panel sadece yapısal modeller için değil, kullanılabilecek tüm modeller için geçerli bir eleştiri ortaya koymuştur. Proje ekibi hem eldeki verinin detayıyla uyumlu hem de literatürde önemli ölçüde kabul görmüş bu yapısal modelin bu projede kullanılmasını hala anlamlı bulmaktadır."" ifadesi ile yetinildiği görülmektedir. Yapısal modelin literatürde nasıl ve neden kabul gördüğü literatüre atıf yapılarak tartışılmamıştır. Ayrıca alternatif modellerin neler olduğu ve neden bu modellerin değil de yapısal modelin tercih edildiği detaylı biçimde açıklanmamıştır.Daha önceki ortak panel raporunda gelişmiş ve gelişmekte olan ülkelerde kalite seviyesinin belirleyicilerinin neden farklı olmasının beklendiğinin açıklanması istenmiş; ancak bu açıklama mevcut öneride yapılmamıştır. Çin'e yönelik yatırım malları ithalatında gerçekleşmiş olan pazar ikamesinin Türkiye'nin ihracat ürün kalitesi artışına etkisini incelemek de diğer bir araştırma konusu olarak belirtilmiştir. Ancak, literatür kısmında bu konuyla ilgili bilgi verilmemiş, bu çalışmanın bu açıdan literatüre katkısı açıklanmamıştır.Öneride sadece Çin’den gerçekleştirilen yatırım malı ithalatı dikkate alınmaktadır. Benzer özelliklere sahip olmayan fakat yakın zamanda ciddi anlamda Türkiye’ye yatırım malı ihracatı artışı gerçekleştiren başka bir ülkenin/ülkelerin (Örn; Almanya) çalışmaya neden dâhil edilmediği ve karşılaştırma analizi öngörülmediğine ilişkin bir tartışma yapılmamıştır. Projedeki diğer bir sorun ise Çin gibi bir ülkeden gerçekleştirilen ithalatın Türkiye’nin ihracatında neden ciddi bir kalite etkisine (artış veyahut azalış) sebep olacağı sorusu ile ilgili hususların yeterince tartışılmamış olmasıdır.Türkiye’deki firmaların verimliliklerinin ihracat kalitesi artışı ile ilişkisinin ürün bazında ilk defa bu çalışmada ortaya konduğu söylenmiş olsa da Pişkin (2017), Berberoğlu vd. (2017) gibi kimi çalışmalarda bu ilişki kısmi olarak ele alınmıştır. Bu husus, ulusal literatürün yeterince ele alınmamış olduğunu göstermektedir."	3,50
"Proje önerisinde özgün değerin anlatıldığı kısmın hemen tamamı, konunun önemi ve karşılaştırmalı bazı büyüklükler üzerinden Türkiye’nin diğer ülkelere kıyasla konumunu ya da söz konusu alandaki geri kalmışlığını ortaya koyarak, ele alınan konunun diğer ülkelere kıyasla Türkiye açısından daha önemli olduğunu belirleyen bir çerçeveyi ortaya koymaktadır. Aktarılan bilgiler, sosyal politika alanında konunun diğer ülkeler ve özellikle Türkiye açısından önemini ortaya koyması açısından ikna edici ve güçlü bir çerçeve sunmaktadır. Ancak proje konusunun önemli olması, özgün katkının da yüksek olacağı sonucunu garanti etmemektedir. Öneri formunda projenin özgün katkısı; “Projenin bilimsel katkısı çocuk yoksulluğuna etki eden çok boyutlu faktörlerin hanehalkı verileri üzerinden gidilerek belirlenmesi ve bu belirleyiciler üzerinde kamusal politikaların hayata geçmesini sağlayacak Program Bazlı Çocuk Bütçesi geliştirilmesidir.” şeklinde ifade edilmekte ve 4 başlık altında söz konusu katkının alt kırılımları ortaya konulmaktadır. Ancak öneri formunda ifade edilen söz konusu bilimsel katkı, ilgili literatür bağlantısı kurulmadan ortaya konulmuştur. Bu çerçevede literatürdeki hangi boşluğu ya da eksikliği giderme iddiasında olduğu tartışılmadan/konumlandırılmadan sadece ifade edilmiştir.  Konulan hedeflerin gerçekleşmesi halinde; projenin Türkiye'de çocuk yoksulluğunun ölçümü ve belirleyicilerinin analizini yapmak, sosyal yardımların ve programların çocuk yoksulluğu üzerindeki etkisini ölçmek, mevcut çocuğa yönelik programların ve harcamaların hem kurumsal hem de program bazında haritalanması suretiyle belirlenmesi sonrasında çocuğa yönelik bir bütçeleme modeli geliştirilmesi suretiyle özgün katkı yapma iddiasına sahip olduğu anlaşılmaktadır. Dolayısıyla özgün katkı iddiasının Türkiye örneği üzerinden ve sınırlı olarak realize edileceği değerlendirilmektedir.Bu tespitler çerçevesinde UNICEF’in hazırlamış olduğu “A World Free from Child Poverty: A guide to the tasks to achieve the vision” başlıklı, proje ekibinin proje kurgusuyla birebir ilgili olan çalışmaya proje önerisinde herhangi bir şekilde atıfta bulunulmaması önemli bir eksiklik olarak değerlendirilmiştir."	3,40
"Proje tasarısı, yerel yönetim-STK ilişkilerini ""mali katılımcılık"" bağlamında ele alması bakımından özgün ve önemlidir. Siyaset bilimi ve kamu yönetimi disiplini ile kamu maliyesi disiplini arasında birleştirici bir yapıda olma, her iki disiplinden beslenerek elde edilen bulguların çözümlenmesiyle katılımcılık ve etkin bütçeleme konularında kavramsal ve kuramsal alanda yeni modeller oluşturulmasına katkı sunma potansiyeli bulunmaktadır.Ancak projede ele alınan sorun, amaç ve hedefler yeterince gerekçelendirilmemiştir, projenin odak noktası net değildir. Katılım, iyi yönetişim, demokrasi gibi kavramların çerçevesini oluşturacak teorik temel mevcut değildir. Özellikle STK kavramının içeriği mevzuata dayalı olarak tanımlanmamış ve sınıflandırılmamıştır. Türkiye'de STK niteliği, STK'ların evrensel niteliklerine göre değerlendirilmedikçe projedeki çıkarımlar hatalı olacaktır, öneride bu tartışmalar yapılmamıştır.Yerel yönetimler ve STK katılım mekanizmalarının Türkiye’deki hukuki çerçevesi proje önerisi kapsamında yer almamaktadır. Ülkemizdeki yerel yönetimler-STK etkileşimine yönelik mevzuat ayrıntılı olarak tartışılmamıştır. Özellikle 5393 ve 5216 sayılı yasaların ve ilgili yönetmeliklerin bu husustaki olanak ve kısıtlılıkları tartışılmamış, ilgili düzenlemelerin proje kapsamındaki önemi vurgulanmamıştır. STK’lar tarafından yerel yönetimlerin planlama ve bütçeleme süreçlerine katılımının sağlanması ile yerel yönetimlerin etkin bütçe yönetimini sağlaması arasındaki bağ yeterince kurulamamıştır. Öneride özgün değer olarak belirtilen aktif katılımcılığa etki eden faktörlerin belirlenmesine yönelik ilk defa bir çalışma yapılacak olması ve yapısal eşitlik modellemesinin kullanılması hususları yeterli bir özgün değer ortaya koymamaktadır. Önerideki ""...STK'ların demokratik süreçlerin her aşamasına katkıda bulunmaya hazır oldukları ancak yerel yönetimlerde demokrasinin tam anlamıyla olgunlaşmamış olması nedeniyle…"" yargısı projenin amaç ve hedefleri bakımından çok kritik bir ön kabuldür. Bu cümledeki belediyelerle ilgili tespit bilimsel gerekçelendirilmemiştir. "	3,40
Proje önerisi, sistem ve aktör veri setlerine ilaveten arabulucu veri seti oluşturarak uluslararası krizlerin özelliklerine uygun arabulucu ve etkili arabuluculuk tekniği öneren bir model geliştirmeyi planlamıştır. Arabuluculuk tekniklerinin krizin sonucuna etkisini değerlendiren çalışmalara ek olarak krizin türü ve arabulucunun niteliklerini göz önünde bulundurarak arabuluculuk tekniği önerisinde bulunmanın özgün değeri olabilir. Ayrıca arabuluculuğun arabulucu ülke ekonomisi üzerinde meydana getireceği etkilerin anlaşılması da özgün değer potansiyeli taşıyabilir. Bununla birlikte, arabuluculuk ve ekonomik değişkenler arasındaki ilişkiyi, eğer varsa, ortaya koyabilecek bir modelin olmaması ve dolayısıyla belirtilen hipotezler için kuramsal altyapının belirtilmemesi veya olmaması özgün değeri kısıtlamaktadır. Arabulucunun niteliklerinin (ekonomik ve sosyal değişkenlerinin) kullanılmasının en faydalı arabuluculuk tekniğine neden etki edeceğinin yeterince tartışılmamış olması projenin özgün değerini sınırlandırmaktadır.	2,80
"Proje önerisinde CDS yayılımının TL/ABD doları oynaklığı üzerindeki etkisi ile TL/ABD dolarında meydana gelen fiyat sıçramalarının (jumps), TL/ABD doları oynaklığı üzerindeki etkisinin incelenmesi amaçlanmaktadır. Literatür incelendiğinde hem CDS primlerinin döviz kuru üzerindeki etkisini inceleyen (Kar vd., 2016; Hassan vd. ,2017, Bekkour vd., 2015, Hancı, 2014; Sahin ve Özkan, 2018; Çonkar ve Vergili, 2017; Münyas, 2018), hem de döviz kurundaki fiyat sıçramalarının döviz kuru oynaklığı üzerindeki etkisini test eden (Bates, 2005; Erdemlioglu, D., Laurent, S., & Neely, C. J., 2013); Fan, J., & Wang, Y., 2007) çalışmalara rastlanmıştır. Bu kapsamda mevcut proje önerisinin literatüre nasıl bir katkı sağlayacağı yeterince net değildir.Proje önerisinde kullanılan yöntemlerin ve verinin özgün değer içerdiğinden de bahsedilmiştir. Ancak proje önerisinde literatürdeki mevcut yöntemler ve veri setlerinin hangi açıdan eksikler içerdiği ve proje önerisinin bu eksikliklere hangi veri seti ve yöntemi kullanarak nasıl bir yenilik getirme hedefi içinde olduğu yeterince tartışılmamıştır. Örneğin volatilite modellemesi için yüksek frekanslı veriye dayalı gün içi getirilerin karesi olarak hesaplanabilen non-parametrik yöntemin başarısı literatürde kanıtlanmıştır: Realized Volatility (Liu, L. Y., Patton, A. J., & Sheppard, K. (2015). Does anything beat 5-minute RV? A comparison of realized measures across multiple asset classes. Journal of Econometrics, 187(1), 293-311). Ancak projede (eğer metodolojik bir yenilik sunulacaksa) basit hesaplamaya dayalı ve parametre tahminini içermeyen “realized volatility” yerine neden parametre tahminine dayalı daha karmaşık olan GAS modelinin tercih edilmek istendiği açık değildir.Çalışmanın bir ayağı yüksek frekanslı veri ile fiyat sıçrayışlarının modellemesinin yapılmasıdır. Ancak çalışmada yüksek frekanslı verinin hangi kaynaktan, nasıl elde edileceği, optimal frekansın hangi yöntemlere göre nasıl belirleneceği, veri temizleme sürecinde hangi adımların izleneceği gibi konular hakkında yeterince açıklama yapılmamıştır. Ayrıca, çalışmada sınanacak hipotezler de net olarak ortaya konmamıştır.Özetle projenin hangi temel soruna, hangi yeniliği sunarak, neden yanıt aramak istediği yeterince iyi tanımlanmamıştır. Mevcut tasarımıyla proje önerisi yeni bir yöntem önermek yerine bilinen ve uygulanmış yöntemi kullanan bir Türkiye örneği (vaka çalışması) niteliğinde kalmaktadır ve mevcut haliyle literatüre katkısı sınırlı olacaktır."	1,20
"Proje önerisi, Paris İklim Anlaşmasına konu olan Türkiye’nin Niyet Edilen Ulusal Katkılarının (INDC) ekonomi, iklim ve enerji üzerine etkisini analiz etmeyi amaçlamaktadır. Proje kapsamında üç ana senaryo oluşturulması hedeflenmektedir. İlk senaryoda taahhüt edilen indirimin arz kaynaklarındaki enerji dönüşümünün analiz edilmesi, ikinci senaryoda ek olarak enerji kaynaklarının verimli kullanılmasından kaynaklı enerji yoğunluğunun azaltılmasının incelenmesi, son olarak karbon vergisi ve/veya emisyon ticareti gibi piyasa mekanizmalarının araştırılması hedeflenmektedir. Bilindiği üzere nihai enerji tüketimimizin yaklaşık beşte biri elektrikten gelirken, elektrik üretimi dışı petrol ürünlerinin payı beşte iki ve yine elektrik üretimi dışı doğalgazın payı beşte birdir. Diğer beşte birlik kısımda ise kömür, biyoenerji, atıklar ve ısı kolektörleri gibi yapılar bulunmaktadır.  Bu tüketim sanayi (yaklaşık %30), ulaştırma (yaklaşık %25), konut (yaklaşık %20), hizmet sektörü ve tarımda gerçekleşmektedir.   Konu önemi itibariyle güncel bir konu olsa da, konunun bütün paydaşları ile ele alınmamış olması projenin özgünlüğünü kısıtlamaktadır. Bu konuların başlıcaları şunlardır:Proje en yüksek ilgiyi elektrik üretimine yoğunlaştırmış olsa da elektrik piyasa işleyişine değinmemiştir. Mesela yenilenebilirden gelen üretimin esneklik problemine neden olması diğer kaynakların birim üretim maliyetinin daha pahalıya mal olmasına; maliyet sıralaması (merit order) ilişkisi yüzünden makro yapıda çok değişiklik olmasa bile son 5 yılda doğalgazın elektrik üretimindeki payının %50’den %20 civarına (2019 ilk yarıyılı) gerilemesine sebebiyet vermektedir. Piyasalar ve teşvik yapıları bilinmeden çıkacak sonuçların güvenilirliği tartışma konusu olacaktır.Yukarıda değinildiği üzere elektrik her ne kadar en fazla verinin olduğu alan olsa da bu işin sadece beşte birini oluşturmaktadır. Elektrik dışı petrol ve doğal gaz tüketimine detaylı yer verilmemiş olması, burada izlenen politikaların incelenmemiş olması bir diğer eksikliktir.Sanayi ve konut bir diğer önemli alan olmakla birlikte buradaki veriler ya çok sınırlıdır ya da elde edilmesi oldukça çetrefillidir. Bu veriler olmadan bir sonuca ulaşılabilmesi oldukça zordur.Karbon piyasaları bazı ülkelerde çalışırken bazı ülkelerde hiç etkin olmamıştır. Türkiye açısından uygun olan piyasa yapısına değinilmemiş olması, beyaz ve yeşil sertifika ayrımına gidilmemiş olması, bir diğer eksiklik olarak görülmektedir.Kurulacak sistemlerin maliyet analizleri, teşvik ihtiyacı ve geri dönüş süreleri hakkında bir açıklama geliştirilmemiştir.Sistem dinamiği yaklaşımının neden benimsendiği açıklanamamıştır. Hedeflenen amaç doğrultusunda sistem dinamiğinin ne tür avantajlar sunduğu ve sınırlarının neler olduğu proje önerisinde sunulmamıştır. Genel denge modellerinin neden tercih edilmediği tartışılmamıştır. Sistem dinamiği yaklaşımının bu ve benzeri literatürlere dayanarak savunulması ve böylelikle projenin özgün değerinin açığa çıkarılması gerekmektedir. ""Bu alanda ve kapsamda Türkiye'de çalışma yapılmamış oluşu"", önerilen projenin özgün değerine pek az katkıda bulunmaktadır.Proje önerisinin yöntem kısmında benzer metodolojiyi kullanan literatüre atıfta bulunulmaktadır. Bu kısımda (sayfa 8) şu ifadeler kullanılmıştır: ""Türkiye için CO2 emisyonlarının azaltılması için elektrik üretimi sektöründe yenilenebilir enerji kaynaklarının fosil yakıtları ikame ederek yüzde 50 oranında emisyon azaltım potansiyeli sistem dinamiği yaklaşımıyla modellenmiştir (Saysel ve Hekimoğlu, 2013)."" Proje yürütücüsünün de belirttiği üzere Saysel ve Hekimoğlu (2013) çalışması aynı yöntem ile Türkiye'nin enerji sistemini modellemiştir. Proje yürütücüsü ise bu çalışma ile kendi projesi arasındaki farkı net olarak ortaya koymamıştır. Ayrıca Türkiye'de sistem dinamik yöntemi dışında da hesaplanabilir denge modelleri ile konuyla ilgili birçok çalışma yapılmış olmasına rağmen öneride  bu literatürden hiç bahsedilmemiştir. Örneğin:- Aydin, G. (2014). Modeling of energy consumption based on economic and demographic factors: The case of Turkey with projections. Renewable and Sustainable Energy Reviews, 35, 382-389.- Hamzacebi, C., & Karakurt, I. (2015). Forecasting the energy-related CO2 emissions of Turkey using a grey prediction model. Energy Sources, Part A: Recovery, Utilization, and Environmental Effects, 37(9), 1023-1031.- Kumbaroğlu, G., Karali, N., & Arıkan, Y. (2008). CO2, GDP and RET: an aggregate economic equilibrium analysis for Turkey. Energy Policy, 36(7), 2694-2708.Konunun Türkiye için yenilik getirebilecek olması özgün olarak kabul edilebilir olmasına karşın, yukarıda sayılan pratik problemlerin hiçbirine değinilmemiş olması önerilen projenin özgünlüğünü kısıtlamaktadır. Ayrıca, yöntem bölümüne ilişkin aşağıda sunulan kısıtlar da projenin özgün değerini sınırlandırmaktadır:Proje önerisinde yönteme ilişkin literatür taraması kısıtlı olarak yapılmıştır. Piyasalar ve teşvik yapılanmalarına ek olarak sistem dinamiği dışındaki diğer yaklaşımlara da değinilmemiştir. Yöntem olarak sistem dinamiği uygun bir yaklaşım olsa da elde edilecek sonuçların geçerlemesinin nasıl yapılacağı belirsizdir. Herhangi bir karşılaştırma/doğrulama yöntemine değinilmemiştir. Verilerin sağlıklı elde edilememesi ve sistem dinamiği sırasında kullanılacak pek çok parametrik varsayım projenin özgünlüğünü ciddi oranda kaybetmesine sebep olacaktır. Sistem dinamiği yaklaşımının nasıl uygulanacağı belirsizdir, yaklaşımın/yöntemin vazgeçilmez aşamalarından bahsedilmemektedir. Proje anlatımı, veri ve senaryo odaklıdır. Oysa sistem dinamiği yaklaşımı sistem/model yapısını esas alan bir analiz yöntemidir. Proje anlatımında yöntemin aşamalarına ve öngörülen model yapısı, sektörel elemanları, karar kuralları ve formülasyonunda esas alınacak prensipler ve model geçerliğinin sınanmasına dair, model yapısına ait meseleler hakkında fikirlere rastlanmamaktadır.Metodolojiden genel olarak bahsedilmekle beraber yöntemin genel yapısının yeteri kadar özümsenmediği, bundan dolayı modelleme noktasında yapısal eksiklikler olduğu görülmüştür. Öncelikli olarak modelleme aşamasında yazılım kullanımına (başvuru dokümanında Stella kullanılmış) geçmeden nedensellik analizleri yapılıp (causal diagrams) bunların geçerlilik (validation) ve doğrulamasının (verification) tartışılması daha kabul edilen bir yaklaşımdır. Bununla ilgili olarak Sterman’ın 2000 tarihli ""Business Dynamics Systems Thinking and Modeling for a Complex World"" adlı kitabı ve/veya Yaman Barlas'ın 2007 tarihli ""System dynamics: systemic feedback modeling for policy analysis"" adlı çalışmasına bakılabilir. Bu aşamadan sonra oluşturulan modelin parametrik ayarlamalardan sonra davranışsal analizi ve geçerliliği gereklidir. Ancak bu testlerden sonra model senaryo analizleri için kullanılabilir. Daha detaylı bilgi için Sterman’ın kitabı ve Barlas'ın 1996 tarihli ""Formal aspects of model validity and validation in system dynamics"" çalışmaları incelenebileceği gibi http://www.ie.boun.edu.tr/labs/sesdyn/projects/bats/ sitesi üzerinden ilgili çalışmalara ulaşılabilir."	2,00
Önerilen proje, İç Anadolu Bölgesinde hava kirliliğinin tarım ve hayvancılık sektörüne etkilerini incelemektedir. Bu bağlamda, ilk önce dalgacık uyumlu analiz yöntemi ile bölgedeki şehirlerin verilerinin ayrı ayrı, daha sonra mekansal panel veri analizi ile bölgedeki tüm şehirlerin verilerinin birlikte analiz edileceği vurgulanmaktadır. Projenin amaç ve hedefleri yeterince açık ve net bir şekilde ortaya konmamıştır. Hava kirliğinin tarımsal üretimi hangi kanallardan nasıl etkilediği ve bunu ölçmek için uygulanacak yöntemler proje önerisinde karmaşık bir şekilde ortaya konulmuştur.Öneride, daha önce yapılmış benzer çalışmalardan farklı olarak iki yeni ekonometrik yöntem ile konunun ele alınacağı ve bu yönüyle de çalışmanın özgün olduğu belirtilmektedir. Söz konusu yeni ekonometrik tekniklerin kullanılması çalışmanın özgünleşmesine kısmi katkı yapma potansiyeline sahip olsa da bu konu başlığı altında ve ulaşılmaya çalışılacak veri seti üzerinden bu iki yönteme neden ihtiyaç duyulduğu, önceki çalışmalardan farklı olarak hangi eksikliğin giderildiği gibi hususlarda yeterli açıklık getirilememiştir.Mevcut proje önerisinin İç Anadolu bölgesine ait hava kirliliği, meteorolojik şartlar, tarım ve hayvancılık sektörleri arasındaki ilişkiyi inceleyen ilk çalışma olmasının bir özgün değer taşıdığı ifade edilmektedir. Ancak bu noktada proje önerisinin akademik özgün değerinin ortaya konması için daha fazla bilginin sunulmasına ihtiyaç vardır. İlgili alanyazında yapılan çalışmalarda daha önce yanıtlanmamış hangi iktisadi kavramsal meselelere bu araştırma önerisi ile yanıt verileceği ve bunların ihmal ettikleri hangi probleme çözüm getirileceği öneride ele alınmamıştır. Öneri mevcut haliyle daha önce yapılmış bilimsel çalışmaların İç Anadolu Bölgesine bir uyarlaması niteliği taşımaktadır.Proje önerisinin iktisadi bir perspektiften özgün değeri incelendiğinde karşımıza çıkan bir başka husus ele alınan araştırma sorularının önemli bir kısmının iktisat teorisi ile ilgili olmayışıdır. İlgili şehirdeki veya İç Anadolu Bölgesindeki meteorolojik şartlar ile hava kirliliği arasındaki ilişki, iktisadın bir araştırma konusu değildir. Bu ilişki, daha ziyade çevre bilimlerinin ele aldığı araştırma konularından birisidir. Bunun dışında tarım veya hayvancılık faaliyetleri ile hava kirliliği arasındaki ilişkinin belirlenmesinin bir özgün değeri olduğu söylenebilir. Ancak bu noktada, tarımsal faaliyete ilişkin tahmin edilecek modellerin iktisat teorisine dayandırılmaması dikkat çekmektedir. Zira, bir tarımsal üretim modeli tahmin edilecekse bunun hangi üretim fonksiyonundan hareketle ele alınacağının belirlenmiş olması gerekmektedir. Benzer şekilde bir tarımsal ticaret modeli tahmin edilecekse hangi ticaret teorisinin niçin kullanıldığının tartışılmış olması beklenmektedir. Bunların yanı sıra, yöntem bölümüne ilişkin şu temel tespitler de proje önerisinin özgün değerini kısıtlamaktadır: Kullanılması öngörülen verilerin detaylı bir şekilde açıklanmaması ve bu verilere erişime ilişkin bilginin öneride sunulmaması, belirtilen hipotezlerin hangi verilerle test edileceğinin belirsiz olması, toplanan verinin yanıtlanması hedeflenen araştırma soruları için fazla toplulaştırılmış (aggregate) kalması riski, odak grup toplantılarında sorulacak sorulara alınan yanıtların bilimsel anlamda nasıl bir katkı sağlayacağının öneride açıklanmaması, odak grup toplantılarında elde edilen bulguların nasıl kullanıma hazır (operational) hale getirileceğinin tartışılmaması.	1,67
Proje önerisinde iddia edilen özgün değerler Türkiye Cumhuriyeti Aile, Çalışma ve Sosyal Hizmetler Bakanlığı Sosyal Yardımlar Genel Müdürlüğü tarafından kullanılan “Türkiye’nin Bütünleşik Sosyal Yardım Sistemi” tarafından zaten yapılmaktadır. Ayrıca, çalışmada anket yöntemi ile verilerin toplanacağı ve buradan çoklu regresyon analizi yapılacağı belirtilmiştir. Bu çalışmaların tamamı “Türkiye’nin Bütünleşik Sosyal Yardım Sistemi” altında çalışan “Sosyal Yardım Yararlanıcılarının Belirlenmesine Yönelik Puanlama Formülünün Geliştirilmesi” modülü ile tüm Türkiye verisi kullanılarak (yaklaşık 116 bin hane verisi) zaten yapılmaktadır. Proje önerisinde bu çalışmadan hiç bahsedilmediği gibi ulusal ve uluslararası literatürdeki diğer çalışmalarla da hiç bağlantı kurulmamıştır. Sosyal yardım programlarının etkinliği ve etkililiğinin değerlendirilmesine odaklanan proje önerisinin konuyla ilgili literatüre hiç değinmemiş olması büyük bir eksiklik olarak değerlendirilmiştir.Sonuç olarak, proje önemli bir konuyu ele almasına rağmen önerinin özgün değer kısmında konunun kapsamı ve sınırları, literatürün eleştirel bir değerlendirmesi yapılmamış, projenin diğer çalışmalardan farklılığı ve yeniliği literatüre atıf yapılarak açıklanmamıştır. Bu nedenle, projenin özgün değerinin düşük olduğu değerlendirilmiştir.  	1,60
Proje önerisi kırsal göçün tarıma etkilerinin ve özellikle genç nüfusun tarımda kalma eğiliminin belirlenmesine yöneliktir. Tarımsal üretimin sürdürülebilirliği üretim faktörlerinin varlığı ve etkin kullanımı ile ilişkilidir. En önemli üretim faktörlerinden biri olan iş gücünün temel kaynağı nüfus ve bunun demografik yapısıdır. Tarımsal üretimin emek yoğun bir sektör olması, genç nüfusa olan ihtiyacı artırmaktadır. Rekabetin çok yoğun olduğu günümüz koşullarında tarım işletmelerinin yenilikçi olması ve gelişen teknolojiye uyum sağlaması önemli bir ihtiyaçtır. Genç nüfusun yeniliğe yatkın ve teknolojiye uyumu yüksek olması nedeniyle genç nüfusun tarımda kalma eğilimi ile göç konusunun incelenmesi araştırılması gereken önemli konulardandır. Bu bağlamda proje konusunun güncel ve orijinal olduğu değerlendirilmiştir. Ancak proje önerisinin kuramsal bir çerçeveye sağlıklı bir şekilde oturtulmamış olması ve makro ve mikro ekonometrik analizlerde iller ve bölgeler arası etkileşimin yeterince dikkate alınmamış olması özgün değeri sınırlandırmıştır. Diğer taraftan, kırsal göçün tarıma etkilerinin çalışmanın ana kapsamı olmasına rağmen öneride kırsal göçün tarıma etkilerinden daha ziyade kırsal göçün oluşmasında tarımsal varlıkların etkileri ve üreticilerin tarımda kalma eğilimleri üzerinde durularak göçün tarıma olan etkilerinin ikinci planda bırakılması özgün değeri azaltan bir diğer husustur.Bireylerin göç davranışlarında aileden kaynaklı faktörler etkili olduğu kadar içinde yaşanılan toplumun etkisi de bulunmaktadır. Kırsal toplum dinamikleri proje önerisinde yeterince dikkate alınmamıştır.Revize edilerek sunulan öneride bir önceki panel ortak raporunda özgün değer bölümüne dair belirtilen hususların önemli ölçüde dikkate alındığı değerlendirilmiştir. Ancak önceki panel raporunda da belirtilen “Önerilen projenin hangi eksikliği nasıl gidereceği, diğer çalışmalardan nasıl bir farklılık taşıdığı ya da bu çalışmalara hangi yenilikleri getireceği yeterli açıklıkta ifade edilmemiştir” eleştirisi halen geçerliliğini korumaktadır.	4,40
"Proje önerisi, Türkiye'nin deniz alanlarındaki enerji kaynaklarına ilişkin menfaatlerinin korunması için bir hukuki altyapı oluşturulması gerekliliğine dikkat çekmekte, bu alanda yapılan akademik çalışmalar bakımından Türkiye'nin geride olduğunu tespit etmektedir. Araştırma; Doğu Akdeniz’e odaklanarak, diğer ilgili ülkelerin yaptığı faaliyet ve çalışmaların tam olarak neler olduğu, bunların hukuken ne tür güçlü ve zayıf yönlerinin olduğu ve Türkiye’nin hak ve taleplerinin niteliği ve hukuki zemini üzerine odaklanması bakımından özgün bir değer taşımaktadır. Denizlerden istifade konusunda ileride ortaya çıkabilecek fırsatların neler olabileceğinin araştırılarak ortaya konulması ve bunun politika yapıcılara sunulacak olması da oldukça önemlidir. Böylece, diğer ülkelerde benzeri sıkça yapılmış araştırma ve çalışmaların bir benzerinin bu projeyle yapılacak olması hem ülkeye hem de bilimsel çalışmalara katkı yapma yeterliğine sahiptir.  Bununla birlikte proje önerisindeki bazı eksikliklerin projenin özgün değerini sınırlandırdığı değerlendirilmiştir: Projenin dünya denizleri şeklinde ele aldığı alanlarda, ülkelerin tek başına herhangi bir egemen yetki kullanması ya da tek başına faaliyetler gerçekleştirmesi hukuki değildir. Arktik ya da Antarktika’daki çalışmalar bilimsel niteliklidir ve enerji kaynakları üzerinde haklar oluşturmak ile ilgili değildir. Bu yönde bir akademik araştırma farazi kalacaktır. Araştırmanın özgünlüğünün önemli sorunlarından birisi alan açısından oldukça dağınık olması ve spesifik bir alana veya konulara odaklanamamış olmasıdır. Örneğin enerji kaynaklarının somutlaştırılmamış olması, -Doğu Akdeniz’e yoğunlaşmış olması uygun olmakla birlikte- tüm dünya denizlerini kapsamış olması hukuken zayıf görülmektedir. Zira örneğin deniz yataklarında enerji kaynaklarının araştırılması konusu Birleşmiş Milletler Deniz Yatağı Otoritesinin iznine bağlı olması nedeniyle Türkiye’nin tek başına hareket edebilmesi mümkün görünmemektedir. Proje önerisinde “Türkiye’nin bu alanda hukuki anlamda bilimsel çalışma yetersizliği var mıdır, varsa yeterliliğe nasıl katkı sağlanabilir?” şeklinde bir araştırma sorusu bulunmaktadır. Ancak bu sorunun cevabının proje önerisi hazırlanırken cevaplanmış ve önerideki araştırma sorularının buna göre şekillendirilmiş olmasının daha uygun olacağı değerlendirilmektedir.  "	4,00
"Proje önerisi ile yapay zekanın hukukun üç önemli alanı olan fikri mülkiyet hukuku, kişisel verilerin korunması hukuku ve sorumluluk hukuku alanındaki etkileri ve bu alanlarda kanuni düzenlemelerde eksiklikler ve problemler olduğu ortaya konulmaktadır. Proje önerisinde bu alanlarda hukuki düzenleme önerisi ve hukuki sorunların çözülmesine yönelik öneriler getirileceği ifade edilmektedir. Bu itibarla özgün, yaratıcı ve yenilikçidir. Proje önerisi kuramsal, kavramsal ve metodolojik olarak yeterli düzeyde özgün katkıda bulunmakta, yapay zekanın hukuki olarak ne tür sorunlar çıkarabileceği hususunda geniş perspektifte bir bakış açısını uluslararası literatüre atıf yapmak suretiyle sunmaktadır. Proje önerisinde ele alınan üç alan önemli alanlar olmakla birlikte bu alanların araştırma bağlamında birbirleriyle ilişkileri, bir başka ifade ile bu üç alanın neden birlikte seçildiğinin açıklanmamış olması bir eksiklik olarak değerlendirmiştir. Ayrıca, proje önerisinde milletlerarası özel hukuk alanında da bir araştırma yapılacağı belirtilmekte ancak bu konuyla ilgili literatür taramasının sunulmadığı görülmektedir. Son olarak, proje önerisinde yapay zeka kullanımı ile ilgili olan hukuk alanlarının araştırılacağı belirtilmiş; bununla birlikte, öneride yalnızca üç alana değinilmiştir. Örneğin, ceza hukukunun yapay zeka ile ilişkisi tespit edildiğinde bu alanın da araştırmaya dahil edilip edilmeyeceği açık değildir.   "	5,20
"Proje, ülkemizde son dönemde özellikle aile bağlamında temel problematik alanlardan biri olarak üzerinde durulan boşanma olgusuna farklı disiplinler açısından yeni bir bakışı önermektedir. Özellikle hukuk, antropoloji ve psikolojinin kuram, yöntem ve tekniklerini kullanarak multidisipliner bir anlayışla konuya yaklaşmayı hedeflemesi projenin özgün değerine olumlu katkı sağlamaktadır. Ancak, antropoloji/sosyoloji literatüründe boşanma olgusuna sadece onur, utanç gibi parametrelerle değil; toplumda değişme, modernleşme, evlilikten beklentilerin ve aile içi rollerin farklılaşması, aile yapısının ayrışması, damgalanma kültürünün büyük şehirlerde azalması, ekonomik göstergeler ve toplum/aile ile ilişkisi, aile yaşam döngüsü içinde boşanmanın yeri gibi kavram ve kuramlarla yeterince değinilmemesi projenin özgünlüğünü büyük ölçüde zayıflatmıştır. Diğer yandan, Türkiye’de bu alanda daha önce yapılmış olan önemli araştırmaların bazılarına değinilmemesi yine özgünlüğü zayıflatan bir unsur olarak değerlendirilmiştir."	2,80
"Proje önerisi kriz ve çatışma sonrası anayasa yapım sürecine ve ilkelerine yönelik bir model oluşturmayı ve bu model aracılığıyla Suriye'de çatışma sonrasındaki siyasi ve anayasal yapının tesisinde dikkat edilecek esasları ortaya koymayı amaçlamaktadır. Bu çerçevede benzer örnekler olarak sunulan Lübnan, Tunus ve Bosna-Hersek'teki kriz ve çatışma sonrası anayasa yapım süreçleri ve sonrasındaki siyasal süreçler incelenerek Suriye'deki durumla mukayese edileceği belirtilmektedir. Öncelikle, bir model oluşturma amacı güdüldüğüne göre, neden bu üç örneğin tercih edildiği, bunların model oluşturma açısından yeterliği ortaya konulmamış ve bu üç örnek arasındaki bağlantı kurulmamış, başka benzer örneklerin (örneğin, Irak, Afganistan, Kıbrıs, vd.) neden dışarıda bırakıldığı da açıklanmamıştır. Böyle bir model çerçevesinde Suriye örneği incelenecekse, bu modelin iddia edildiği gibi Suriye'deki kendine özgü koşulları ne kadar yansıtacağı tartışılmamıştır. Diğer yandan model oluşturma amacı teorik, pratik ve siyasal açıdan çok önemli olmakla birlikte ülkemizde olmasa da uluslararası düzeyde çok yeni bir araştırma alanı değildir. Bu konuda, özellikle Soğuk Savaş’ın sona ermesinden sonra iç savaşların, uluslararası askeri müdahalelerin artmasına ve başarısız devletler olgusunun ortaya çıkışına paralel olarak “çatışma sonrası devlet inşası” başlığı altında geniş bir literatür oluşmuştur. Bu konuda, özellikle çatışma sonrası inşa edilecek kurumsal ve anayasal yapı ile ilgili olarak, gerek teoride, gerekse uluslararası uygulamalarda birçok model, öneri veya ilkeler ortaya konmuştur. Bu çalışmada Suriye’de anayasa yapımı sürecine ve ilkelerine temel oluşturacak esasları ortaya çıkarmak ve bir model geliştirmek üzere incelenmesi planlanan Lübnan, Bosna-Hersek ve Tunus örnekleri de (kısmen Tunus hariç) literatürde bir ölçüde incelenmiş ve tartışılmıştır. Tüm bunların yanında, halihazırda akademi, sivil toplum, devletler ve uluslararası örgütler tarafından Suriye’nin geleceği ve anayasal düzeni için farklı modeller tartışılmaktadır. Hatta proje önerisinde de belirtilmiş olan Birleşmiş Milletler’in yaptığı bir anayasa yapım süreci girişimi bulunmaktadır. Ancak proje, başarısız olmuş böyle bir girişimi nasıl daha iyiye götüreceğini, mevcut çalışmalardaki eksiklikleri nasıl gidereceğini açıklamamıştır.Proje önerisinin özgünlüğünün diğer bir eksikliği kavramsal ve teorik çerçevesinin oluşturulmamış olmasıdır. Örneğin, çatışma sonrası ülkelerde barış inşasına (peace-building) yönelik çok geniş bir literatür vardır. Bu literatürde, çatışma çözümü (conflict resolution) bağlamında etnik, dinsel, mezhepsel çatışmalar yaşanan ülkelerde istikrarlı bir anayasal yapı kurulmasına yönelik birçok tekil olay incelemesi ya da karşılaştırmalı analiz bulunmaktadır. Bu proje önerisi bu literatürde geçen kavram ve teorileri dikkate almamaktadır. Öte yandan öneri, benzer örneklerde genellikle etnik/dinsel farklılıklar temelinde güç paylaşımı yoluna gidildiğini, bununsa ""demokratiklik görüntüsünde demokratik olmayan anayasa yapıcılığı"" olduğunu, sonuçta da son derece kırılgan yapıların kurulduğunu, bununla birlikte etnik/dinsel farklılıkların da göz ardı edilmesi suretiyle çözüme ulaşılmasının da mümkün olmadığını vurgulamaktadır. Bu durum, bugüne değin bu tip sorunların çözümünde karşılaşılan ve henüz aşılamamış en büyük açmazdır. Fakat öneri, böyle bir açmaz karşısında ne yapılması gerektiğine ilişkin herhangi bir iddia ortaya atmamaktadır. Öneri, ne bu bağlamda ne de bir başka bağlamda bir hipotez ileri sürmektedir. Bu nedenle belirtilen araştırma soruları da belli bir hipotezi sorgulamaya dönük olmaktan ziyade genel, belirsiz ve ucu açık yanıtlara yatkın sorular gibi durmaktadır. Projenin normatif ilkeler ile ampirik bulguları nasıl örtüştüreceğini açık bir şekilde ortaya koymaması nedeniyle ciddi bir odak sorunu da bulunmaktadır. Ayrıca, çatışma halihazırda devam ettiği ve nasıl sonuçlanacağı da henüz belli olmadığı için anayasa yapımına temel oluşturacak girdiler henüz ortaya çıkmamıştır. Bu durum olası çıktıların geçerliği konusunda soru işareti yaratmaktadır. "	2,00
"""Cepte Kent Rehberi: Sanal ve Arttırılmış Gerçeklik Uygulamalarıyla Kültürel Miras Deneyimi Zihinsel Mekan Haritalamasını Değiştirir mi?"" başlıklı araştırma projesinde, miras iletişimi prensipleri ve oyunsallaştırma mekanikleri ile geliştirilecek olan bir mobil arttırılmış gerçeklik teknolojisi kullanarak, bir şehirde rekreasyon amaçlı gezen kullanıcının, mekânsal zihin haritalamasında ileri teknolojilerin oynadığı rolün anlaşılmaya çalışılacağı belirtilmekte; bu amaçla, farklı kültür rotalarına uygulanabilecek bir model önerisi içeren dijital mecralar geliştirilerek, sistemi kullanan bireylerin mekan algılama ve yön bulmayla ilgili bilişsel süreçlerin incelenmesi hedeflenmektedir. İleri bilgi iletişim teknolojileri ve arayüzleri kullanılarak deneyimlenen mekânın kullanıcı zihnindeki çevresel öğrenme süreçlerini nasıl etkilediği, özellikle de miras iletişimi temasıyla geliştirilmiş bir oyunlaştırma uygulaması kullanılarak deneyimlenen çevrenin mekânsal biliş üzerine olan etkilerinin incelenmesi yaratıcı ve yenilikçi bir yaklaşımdır. Bu yaklaşımın kültürel mirasla ilişkilendirilmesi proje önerisinin özgün yanını daha da güçlendirmektedir.   Öte yandan, yine projenin Sanal Gerçeklik (SG) ve Artırılmış Gerçeklik (AG) uygulamaları temelinde gerçekleştirileceğinin belirtilmiş olması, bu yönde bir ürünün de geliştirilmesinin hedeflendiğini göstermektedir. Araştırma projesi başvuru belgesinde de ifade edildiği gibi Sanal Gerçeklik, Arttırılmış Gerçeklik ve bu uygulamaların mekânsal deneyimlerle ilgili cep telefonu, tablet, taşınabilir bilgisayar gibi hareketli bilgi-işlem ve iletişim ortamlarına taşınması ve burada kullanılması yeni değildir. Ancak, bu teknolojik uygulamaların kişinin mekânla ilgili deneyimlerini nasıl etkilediği ya da etkileyebileceği görece az araştırılmış konulardır. Bununla birlikte, geliştirilmesi hedeflenen SG ve AG uygulamasının kültürel mirasla olan özel ilişkisinin, diğer bir ifadeyle SG ve AG yoluyla mekânsal deneyimin zenginleştirilmesi ve zihinsel haritalama ve mekânsal algılamanın incelenmesinde kültürel miras ögelerinin ne gibi bir ayırt edici katkısının olacağının öneride yeterince açık bir şekilde belirtilmediği görülmektedir. Proje metninde düzeltilmesi gereken bazı hatalar vardır. Bunlardan ilki proje için çok önemli olan 'heritage interpretation' kavramının 'miras yorumlama' yerine 'miras iletişimi (heritage communication)' olarak çevrilmesidir. İkinci konu ise 'sayısal miras (virtual heritage)' ile ilgilidir. Projede sayısal miras, sayısal ortamda kültürel mirasın ele alınması gibi değerlendirilmiştir. Oysaki sayısal miras, gelecek nesillere aktarılması gereken ve sadece sayısal ortamda olan veri ve bilgileri içermektedir. UNESCO'nun projede de referans verilen sayısal mirasın korunması tüzüğü de dijital çağda üretilmiş ve özgünü sadece sayısal ortamda var olan veri ve bilgilerin korunması ve geleceğe aktarımı ile ilgilidir. Bu kavram ve konunun proje konusuyla ilgisi yoktur."	4,80
"Köy Enstitüleri yerleşkelerinin, kırsal yaşamın ve kalkınmanın yeni jeneratörleri olarak günümüz koşullarına uyarlanması ve modern kültürel peyzaj ağı olarak yeniden ele alınmasını konu alan proje önerisi, tüm dünyada çağın güncel ve önemli bir problemi olan kırsal kalkınma ve kırsal koruma alanlarına kavramsal, kuramsal ve yaratıcı fikirler açısından özgün katkı sağlama potansiyeline sahiptir.1940’lardan itibaren Cumhuriyet'in kırsal kalkınma projesinin jeneratörü olarak ortaya çıkmış olan köy enstitüleri, eğitim, ziraat, mimarlık, planlama gibi farklı alanlarda çeşitli çalışmalara konu olmuştur. Bu doğrultuda köy enstitülerinin kültürel miras olarak ele alınmasına ve korunmasına yönelik de çalışmalar vardır. Ancak bunlar çoğu kez tek bir enstitüye odaklanmaktadır. Bu proje önerisi, Köy Enstitülerini bütünleşik bir yaklaşımla fiziksel, sosyal, kültürel bağlamlarıyla ve birbirleriyle ilişkili bir 'ağ' olarak ele alması açısından diğer çalışmalardan farklılaşmakta ve özgün değer taşımaktadır. Bununla birlikte, proje kapsamında koruma modeli oluşturulacağı öngörülen ""modern kültürel peyzajlar"" için sadece köy enstitüleri üzerinden bir koruma modeli oluşturulması mümkün değildir. Ancak Türkiye’de bu döneme ait başka modern kültürel peyzaj örneklerinin sayısı arttırılarak sağlıklı bir sonuca varılabilir. Bu bağlamda proje önerisi önemli bir problemi ortaya koymakla birlikte örneklemesinin yetersiz olması nedeniyle varmayı hedeflediği özgün sonuçlara ulaşamayacağı değerlendirilmiştir. 80 sene evvelki koşulların sonucunda ortaya çıkmış olan köy enstitülerinin ve yerleşkelerinin homojen bir bütün olarak bugünün Türkiye’sinde işlevlendirilmesi ve bundan bir kırsal kalkınma modeli çıkarılması zordur. Ancak yine de bir arada olmalarının getireceği sinerji ile birlikte her bölgenin ve köy enstitüsünün kendi öznel koşulları değerlendirilerek yaklaşılmalıdır. "	3,60
"Projenin amacı “1980 sonrasında çok hızlı değişen ve dönüşen Türkiye yerleşim sistemini, günümüz kentsel alanlardaki yüksek eğitim ve işkolları “alanları”nın yapılanması ile birlikte inceleyerek; ilçe düzeyinden yerleşim sistemindeki hiyerarşileri ve ilişki biçimlerini etkileyen faktörleri, kentsel/bölgesel politika eylem ve araçlarıyla birlikte izleyerek tanımlamak” olarak ifade edilmektedir.  Özellikle sanayi kümelerinin ve endüstriyel ilişki ağlarının ülke mekanındaki organizasyonunu belirlemek için çok sayıda çalışma yapılmıştır. Bu çalışmalardan hareketle, bu alanda kullanılan yöntemi yüksek öğretim ve yeni iş kolları alanlarına uyarlayarak, işgücünün niteliği bakımından Türkiye kentsel peyzajının nasıl ortaya çıktığı gösterilmek istenmektedir. Projenin özgün değeri ve katkısı yüksektir. Hem araştırdığı konuda ortaya konacak bulgular ülkemizdeki kentsel ve ekonomik gelişmede yükseköğretim politikasının rolünü, başarılı ve başarısız deneyimleri aktarabilecek; hem de yeni veri oluşturarak özgün katkıda bulunacaktır. Projede yöntemsel olarak bir yenilik söz konusu olmasa bile, yöntemin farklı bir alana uygulanması ile yeni bir bilgi üretilmesi söz konusu olacaktır. Bulguların ülkenin kent/bölge planlama ve eğitim politikalarını yönlendirmede etkili olabileceği değerlendirilmektedir. "	5,50
Önerilen projede, kent-kır bağlantılarını günümüze kadar koruyabilen ve UNESCO Dünya Mirası Geçici Listesinde yer alan İznik üzerinden, Tarihsel Kentlerin Kır-Kent Sürekliliği Bağlamında, Web-CBS Destekli bir Alan Yönetimi Koruma Modeli geliştirilmesi öngörülmektedir.  Araştırmanın Eleştirel Gerçekçi yaklaşım ışığında yaygın ve yoğun araştırma stratejileriyle, sayısal ve nitel boyutlarıyla ele alınacağı ifade edilerek, bu temel yöntemsel yaklaşıma ek olarak projenin ilgili etaplarında Kentsel Morfolojik yaklaşım, Tarihi Kentsel Peyzaj yaklaşımı ve Web-CBS yöntemlerinden yararlanılacağı belirtilmektedir.UNESCO Dünya Mirası Geçici Listesinde yürütülmesi öngörülen araştırma, araştırma alanının taşıdığı değer bakımından son derece önemlidir. Önerilen projenin kültürel mirasın korunmasında bütünsel yaklaşımın benimsenmesi, elde edilecek her türlü verinin Coğrafi Bilgi Sistemleri (CBS) ve Uzaktan Algılama (UA) marifetiyle analiz edilecek olması ve işlenecek yeni bilgi kaynaklarının, karmaşık kent sisteminde bütüncül yaklaşımlara uyarlanmasında, veri temelli bir karar destek sistemi oluşturulacak olması Türkiye'de kültürel mirasın korunması ve yönetiminde yeni bir bakış açısı getirmektedir. Bu yönüyle de projenin ilgili bilim/teknoloji alan(lar)ına kavramsal ve metodolojik bakımdan özgün katkılarda bulunma özelliğine sahiptir. Bu projenin asıl katkısının bir alan yönetim planı modeli oluşturmak yerine, alan yönetimi ve koruma planlamasını desteklemek üzere CBS ortamında kır-kent bütünlüğünü esas alan, zaman-mekânsal ve ilişkisel veri yönetimine dayalı bir karar destek sistemi geliştirmesidir.   	5,50
"Projenin amacı “sanayi bölgelerinin eko-akıllı bölgelere dönüşümü için hangi süreçlerde ne gibi yetkinliklere sahip olduklarını değerlendirmelerini kolaylaştıran, bütünleşik, teorik yaklaşımlar ile mevzuata uygun bir değerlendirme modeli geliştirmek” olarak tanımlanmaktadır. Geliştirilecek modelin üç temel kavram üzerinde inşa edildiği görülmektedir; ekolojik duyarlı üretim süreçleri, ekolojik ve akıllı endüstriyel yapılar ve afete karşı dayanıklılık. Sanayi alanı bütününde ve yapı ölçeğinde, inşa ve üretim süreçlerinde bu üç kavram temel alınarak bir dönüşüm modeli tasarlanacağı belirtilmektedir.      Ülkemizde sanayi alanlarının dönüşümü konusundaki ihtiyaçlara karşın konu ile ilgili araştırma ve uygulamaya yönelik çalışmaların son derece sınırlı olduğu bilinmektedir. Bu nedenle proje sonuçlarının sanayi alanlarının geliştirilmesi, sürdürülebilir kentsel gelişme gibi alanlara ulusal ve uluslararası katkı sağlama potansiyeli bulunmaktadır.  Projede eko-verimlilik konusu ile süreç olgunluk modelleri konularını birleştiren bir model oluşturulması başlıca özgünlük olarak belirtilmiştir. Bu bağlamda, halihazırda kullanımı belli alanlarda sınırlı olan olgunluk modeli yaklaşımını, daha geniş ve genel bir çerçeveye oturtmak istemektedir. Büyük ölçekli ve bütünleşik bir olgunluk modeli geliştirerek bu yönteme, çok boyutlu bir uygulama aracı statüsü kazandırmayı amaçlamaktadır. Bu yaklaşımlar ile kentsel dönüşüm literatürüne katkı sağlaması beklenmektedir. Projenin özgünlüğünü oluşturan temel unsurlar olarak bu vurgular önemlidir. Ancak literatür kapsamında verilen çok sayıdaki çalışmadan ayrışarak bu çalışmanın tam olarak nasıl bir yenilikçi yaklaşım getirdiğinin daha kapsamlı ve ayrıntılı olarak açıklanması gerekmektedir. Ayrıca, önerilen modelin yapı ve bina ölçeğinde kalma riski, kentin bütününe uygulanması noktasında belirsizlik oluşturmaktadır. Yapılı çevre vurgusu yapılsa da, tanımlar ve tartışmalar ağırlıklı olarak yapı ve binalar bazında kalmaktadır; OSB mekânsal kurgusu ve tasarımı üzerine tartışmaların bulunmaması bu yönde bir endişe yaratmaktadır. Ek olarak, modelin farklı türde, nitelikte ve bağlamda OSB örneklerine uygulanabilirliği konusunda yeterli açıklama ve tartışma bulunmamaktadır; bu da projenin özgün değerini sınırlandıran bir husus olarak değerlendirilmiştir. "	4,50
Proje önerisi, şizofreniye farklı genetik yatkınlıkta olan ergen ve genç yetişkinlerde, fonksiyonel görüntüleme kullanarak çalışma belleği ile ilişkili beyin yapılarını ve bağlantılarını incelemeyi ve bu sayede hastalığın erken tanısı için biyomarker olabilecek yapısal değişiklikleri ortaya çıkarmayı hedeflemektedir. Bu, literatüre özgün katkı sunacak önemli bir çalışmadır. Ancak, projenin açımlayıcı doğada olması ve fazla sayıda risk faktörü içermesi gibi sebeplerle, elde edilecek bulguların projenin hedeflediğinden daha ileri düzey araştırmalarla desteklenmesi gerekebilir.	5,40
"Proje önerisinin amacı; ICF-CY sistemini kullanarak özel gereksinimli çocukların BEP’lerinin niteliğini değerlendirmek ve daha yüksek niteliğe sahip BEP’lerin geliştirilmesini desteklemektir. Proje önerisinin ilk başvuru formu ile TÜBİTAK tarafından gönderilen panel raporu ve Proje Önerisi Değişiklik Bildirim Formu ayrıntılı olarak incelenmiştir.Proje önerisi dikkatlice hazırlanmış; kavramsal çerçeve sistemli şekilde sunularak proje gerekçesi ayrıntılı olarak açıklanmıştır. Proje önerisinin amacı, alt amaçları, hedefleri açık ve net olarak belirtilmiştir. Benzer şekilde yöntem bölümünde de proje uygulama süreci ayrıntılı ve net olarak açıklanmıştır. Ulusal alanyazında özel gereksinimli çocukların gereksinimlerini karşılayacak BEP hazırlanması ve uygulanmasında ciddi sorunlar yaşandığı, öğretmenler sıklıkla yazılı ve sistematik BEP hazırlayamadıklarını, konuya ilişkin kaynaklara gereksinim duyduklarını ve ailelerin BEP paydaşı olamadıklarını gösteren çalışmalar bulunmaktadır. Bu nedenle proje önerisinde belirtildiği gibi ICF-CY’nin farklı ülkelerde ve araştırmalarda gösterilen BEP hazırlama ve uygulama üzerindeki etkileri temel alındığında, proje sonuçlarının BEP hazırlama ve sonrasında uygulama konusunda bir çıkış noktası oluşturacağı düşünülmektedir. Projenin başarı ile tamamlanması durumunda ICF-CY’nin BEP hazırlama ve uygulamasına ilişkin sonuçları, çocuklarla çalışan farklı disiplin alanlarındaki uzmanların etkileşimlerini kolaylaştıracağı değerlendirilmektedir. Öneride belirtildiği gibi ICF-CY ülkemizde yasal dokümanlara girmiş olsa da henüz uygulamasına ilişkin herhangi bir çalışma yapılmamış olması da projenin özgün değerini artırmaktadır. Proje Değişiklik Bildirim Formunda ICF-CY’nin puanlanması açıklanarak BEP niteliğinin nasıl değerlendirileceğine ilişkin bilgiler sunulmuştur. Ayrıca ICF-CY’nin diğer ülkelerde kullanımı ve sonuçlarına ilişkin de bilgiler sunulmuştur. Farklı disiplinlerde çalışan uzmanlar tarafından kullanılan ICF-CY’nin ülkemizde özel eğitim alanında ilk kez kullanılması ve önemli bir soruna ilişkin çözüm üretme potansiyel taşıdığı değerlendirilmektedir."	5,25
"Proje önerisi kapsamında, çok duyulu ve etkileşimli yöntem ve araçların kullanılacağı bir model ile İstanbul'da seçilen merkezi konumlu 12 meydandan 4’ünde (Sultanahmet, Kadıköy, Eyüp ve Esenyurt), meydanların herkes için erişilebilir hale getirilmesi, yaşam kalitesini artırmaya yönelik tasarım imkânlarının geliştirilmesi ve ilkeler oluşturulması hedeflenmiştir. Toplumdaki herkes tarafından erişilebilirlik hedefi ve farklı erişilebilirliklerin içerilmesi, çok duyulu ve etkileşimli olarak tanımlanan yeni deneyimleme biçimlerini öngörüyor olması, proje önerisinin özgün boyutunu oluşturmaktadır ve bu anlamda literatüre katkıda bulunacağı düşünülmektedir. Ancak önerinin özgün değerini kısıtlayan bazı hususlar bulunmaktadır:Özgün Değer 1'de, “Herkes için erişilebilirliğin sağlanması konusunda yalnızca fiziksel düzenlemelerden, standartlardan faydalanmak yerine, mevcut fiziksel gerçeklikler, bireylerin algılama ve deneyimleme biçimlerindeki farklılıklarından hareketle çok duyulu ve etkileşimli deneyimlerin aracılar olarak kullanılması yönünde geliştirilmiştir” olarak ifade edilen proje yaklaşımından tam ne kastedildiği anlaşılmamaktadır. Örneğin, “Mevcut fiziksel gerçeklikler” ne demektir? Fiziksel düzenlemelerden nasıl farklılaşmaktadır? “Çok duyulu ve etkileşimli deneyimlerin aracılar olarak kullanılması” ne anlama gelmektedir? İBB'nin araştırma ekibi ile birlikte yürüttüğü çalışmalar bu araştırma projesi ile nasıl ilişkilenmelidir? Bu çalışmalar arasında ve yazın taramasında da yer verilmiş Evrensel Tasarım konusunun bu proje ile ilişkisi net kurulamamaktadır. Buna ek olarak, çok duyululuk ve etkileşimli deneyim tanımının proje önerisinde nasıl yapıldığı anlaşılamamaktadır. Teknolojiyi kullanarak duyusal deneyime bakan uluslararası atölye ve çalışmalardan verilen referanslar bu çalışma ile nasıl ilişkilidir? Ayrıca, erişilebilirliğin çok duyulu ve etkileşimli deneyimler ile ilişkisinin kuramsal zemininin kurulma ihtiyacı vardır. İki konu da kendi içerisinde araştırılmaya değer ve özgün konulardır. Ancak kavramsal olarak proje önerisinin bunu nasıl ilişkilendirdiği açık değildir. “Çok duyulu”, “etkileşimli” “yer”e ait olan “yerelden beslenen” içerikler, postmodern paradigmanın bireyi ön plana alan yaklaşımlarından beslenmekte, özgünlük ve biriciklik üzerine kurgulanmaktadır. Çalışmada “herkes için” iddiası ile özgünlük, etkileşimlilik arasındaki ilişkinin nasıl kurulacağı açık değildir. Özgün Değer 2'de, İstanbul'un meydanları ile ilgili yapılmış bazı referanslara atıflar yapılmıştır. Önerilen çalışmanın bu çalışmalarla iki tür ilişkisi kurulmuştur. Birincisi, daha önce yapılmış çalışmaların verilerinin güncelleneceği; ikincisi, önerilen araştırma projesinin meydanlarla ilgili karar çıktılarının yaşam kalitesini kuvvetlendireceği savunulmaktadır. Daha önce yapılmış çalışmaların güncellenmesinin, bu projenin özgün değerine nasıl bir katkı sağlayacağı anlaşılmamaktadır. Bu projenin nihai hedefi, kentlerin yaşam kalitesini kuvvetlendirmesi ise, tarif edildiği şekliyle, kapsamı dışında kalmaktadır. Bu çalışmanın yöntemi olarak tarif edilen odak grup çalışmalarında çok duyululuk ve etkileşimin tartışılmasının nasıl bir özgün değer katacağı anlaşılmamaktadır. Daha önce tamamlanan İBB Meydan Yönetimi Projesinin içeriği, hedefleri, hangi veriyi hangi yöntemle kullandığı açık değildir ve önerilen projenin, İBB Meydan Yönetimi Projesinden ne yönde ayrıştığı net değildir. Projenin diğer çalışmalardan farklılığı ve yeniliği olarak, herkes için erişilebilirliğin sağlanması konusunda yalnızca fiziksel düzenlemelerden ve standartlardan faydalanmak yerine, mevcut fiziksel gerçeklikler, bireylerin algılama ve deneyimleme biçimlerindeki farklılıklarından hareketle çok duyulu ve etkileşimli deneyimlerin aracı olarak kullanılacağı belirtilmiştir. Kent ölçeğinde yapılacak çalışmanın sonuç ürünlerinin daha gündelik hayatın içinde ve herkes için erişilebilir yöntemlerinin geliştirilmesi hedeflenmiştir. Fakat bu yöntemlerin neler olabileceği ve nasıl kullanılacağı hakkında herhangi bir açıklama yapılmamıştır. Özgün Değer 3'de, projenin bilimsel kalitesi olarak nitelendirilen gerekçeler, proje önerisini akıllı kentler kavramsal çerçevesine sokmaktadır. Bu da, projenin odağını bir kez daha başka bir yöne çekmektedir. Proje önerisinin farklı bölümlerinde erişilebilirlik, evrensel tasarım, yaşam kalitesi, akıllı kentler, engelsiz akıllı kentler kavramları anlatılmakta, önerilen projenin hangi kavramsal/kuramsal çerçevede ele alınacağı anlaşılamamaktadır.Bunlara ek olarak, projenin hedef grubunda belirsizlik vardır. Yaşlanan nüfus, engelliler, toplumsal cinsiyet eşitsizliğinden olumsuz etkilenen gruplar üzerinde detaylı olarak durulmakta; aynı zamanda “herkes” hedeflenmekte, ancak bu farklı toplumsal grupların projeye dahil edilmeleri ve temsillerinin nasıl sağlanacağı belirsiz bırakılmaktadır. Literatürde “engellerin aşılması” “ötekiler” kavramsallaştırması üzerinden yapılmaktadır. Son olarak, çalışmanın özgün değerini netleştirmek adına 3. İş Paketinde geliştirilmesi planlanan model önerisi ve yöntemi ile ilgili daha detaylı açıklamaya ihtiyaç duyulmaktadır. Önerilecek modelin içeriği, ne gibi veriler üreteceği, bu verilerin tasarım ve uygulama sürecinde nasıl ve kimler tarafından kullanılacağı net bir şekilde ifade edilmemiştir. "	3,20
"Proje önerisi, yaşam çevrelerinin fiziksel ve sosyal çevre özelliklerinin çocukların açık-yeşil alanlara erişebilirliğini, kullanım hallerini ve niyetlerini nasıl etkilediğini tespit ederek değerlendirmeyi hedeflemektedir. Bu kapsamda, `ihtiyaca dayalı hakçalık' kavramından hareketle, kent-mahalle-birey ölçeklerinde çocukların ve çocuklu kadınların nesnel ve algısal yaşam çevrelerinin değerlendirilmesi çalışmaları yürütülecektir. Sonuç olarak, daha sağlıklı çevre düzenlemeleri için bireylerin yapabilirliklerine dayalı, hakça geliştirilecek plan ve tasarım önerileri; kurumlara, sivil toplum örgütlerine ve kent sakinlerine sunulacaktır.Belirtilen riskleri azaltmak için “yaşam çevrelerinin fiziksel ve sosyal çevre özelliklerinin çocukların açık-yeşil alanlara erişebilirlik ve kullanım hallerini ve niyetlerini nasıl etkilediğini tespitle değerlendirme” hedefinin “yapabilirlikler” ve toplumsal cinsiyete ve yaşa bağlı gelişen yaşam döngülerini destekleyen çevrelerin plan ve tasarımlarında ve kamusal kaynakların tahsisinde “ihtiyaca dayalı hakçalık” yaklaşımı üzerinden, yaşam çevrelerini birbiriyle ilintili çoklu sosyo-mekansal ölçekler olarak ve bu ölçeklerdeki yaşam alanlarının nesnel ve algısal çevre özelliklerini birbiriyle ilişkilendirerek ölçüp değerlendirecek olması, “çocukların mekansal hakçalığının haritalanmasını” gerçekleştirecek olması proje önerisinin özgün boyutunu oluşturmaktadır ve bu anlamda literatüre katkıda bulunacağı düşünülmektedir. Özellikle “birey ölçeği”nde yapılacak “çok katmanlı yaşam çevresinin bütünlüğünün yansıtılmasına yönelik” “mekansal deneyim haritaları” ve “mekansal günlükler”in, planlama-tasarım eliyle üretilen mekanların bu yaş grubunca değerlendirilmesini sağlayıcı disiplinlerarası özgün çalışmalar olacağı değerlendirilmektedir.Ayrıca, çocukların yaşam çevrelerine dair farklılıkların birbiriyle ilişkili çoklu sosyo-mekansal ölçeklerde (il, ilçe, mahalle, hanehalkı ve birey) karşılaştırılması, ilgili ve benzeri yerleşim bölgelerinin siyasi, kamu ve sivil toplum aktörlerine farklı ölçeklerde mekânsal düzenleme ve uygulama önerileri geliştirmek için “ihtiyaç altlıkları” sunmayı planlaması projenin diğer bir özgünlüğünü oluşturmaktadır.Yaşam çevrelerinin hakça geliştirilmesine yönelik hazırlanacak olan uygulama önerileri çalışmanın diğer özgün yönünü oluşturmaktadır. Projenin farklı disiplinler ile işbirliği içinde geliştirilmesi ve uygulama hedeflerinin konulması farklı uzmanlık bakış açılarının yorumlarına ve deneyimlerine açık olması projenin olumlu yanlarındandır.Proje önerisi, mekânsal hakçalık üzerinden giderken, İzmir örneği üzerinden Türkiye'de yaşam çevrelerinde çocukların yapabilirliklerini nesnel ve algısal veriler ile ölçmesi ve proje çıktıları ile mekânsal düzenleme önerileri geliştirme ve politikalar oluşturma hedefleri sunması yenilikçi bir katkı olarak değerlendirilmelidir.Bununla birlikte, proje önerisinde özgün değere ilişkin aşağıdaki eleştirilerin dikkate alınması gerektiği düşünülmektedir:Literatür taramasının ağırlıklı olarak yabancı kaynaklara dayandırılmış olması; ülkemiz planlama pratiklerinin ve açık alan-donatı gerçeklerinin/problemlerinin araştırmanın sorusuyla ne derecede örtüşüp birbirini besleyebildiği, önemli bir sorun olarak değerlendirilmiştir. Projenin başlığında ve amacında yer almamakla birlikte problem tanımında özellikle kadınlara ve diğer dezavantajlı gruplara detaylı atıf yapılması, projenin hedef grubunda belirsizliğe yol açmaktadır. Bu sorun proje sonuçlarının çocuk ve kadına yönelik olmasıyla da kendisini göstermektedir. Genelleştirilmiş ve bir kaç değişkenle sınırlandırılmış sayısal veriler kişinin mekânsal deneyimleri ile nasıl ilişkilendirilecek ve hakçalık kavramına nasıl oturtulacak anlaşılmamaktadır.Çalışma alanı birinci temel amaçta hizmet ve açık kamusal alanlar olarak tanımlanırken ikinci temel amaçta açık-yeşil alanlar olarak tarif edilmiştir. Birbirinden beslendiği düşünülen bu iki temel amacın odaklanılan yer açısından uyumlu olmama sorunu vardır.“Çok katmanlı gelişen yaşam çevrelerinden” ne kastedildiği açık değildir. Kapsam kısmında, “dönemin küresel iktisadi, sosyal ve siyasi etkenleriyle şekillenen yerleşim ağlarının parçası” olma durumu olarak ifade edilen çok katmanlılık kavramının analitik olarak nasıl işleneceği anlaşılmamaktadır. Buna ek olarak, odağı algı ve kullanımda olan bir önerinin sayısal olarak küresel çok katmanlılık ile nasıl ilişkilendireceği net değildir. "	5,60
"Proje önerisi, kent ölçeğinde arazi kullanım planlaması ile ulaşım planlamasının birbirinden bağımsız olarak yapıldığı ve bu durumun ulaşım sistemlerinin etkin ve verimli çalışmasını engellediği, planların işlevsiz kaldığı probleminden yola çıkmaktadır. Proje önerisi, arazi kullanımı planlamasının ve ulaşım planlamasının ardışık biçimde ilerleyerek, iki planlama alanının birbirlerinin hedeflerini tanıyarak uyumlulaştırılması esasına dayanan bütünleşik planlama/yönetim modeli geliştirmeyi hedeflemektedir. Modelin yararlılığının ise simülasyonlarla sınanacağı ifade edilmektedir. Bu açıdan önemli ve gerekli bir çalışma alanıdır. Bu sorunsalı çözmek hedefi anlamlı olmakla birlikte, çok güç bir hedeftir. Kent planlama alanının teknik boyutlarını aşan bazı güçlükler ve engeller söz konusudur. Proje önerisinde; pek çoğu kurumsal, yönetsel ve siyasal bağlama ilişkin bu güçlüklere zaten değinilmektedir. Projenin hedefi anlamlı olmakla birlikte, bu anlamlı hedefe ulaşmanın mümkün olup olamayacağı bu proje önerisinin yumuşak karnıdır. Dolayısıyla mevcut bir sorunun tespitinde proje önerisi başarılıdır ancak bu sorunun çözümü için yapmak istediği şeyin gerçekçi olup olmadığı tartışmalıdır. Örneğin, literatür özetinde de değinildiği gibi 1980’lerden bu yana “uyumlu (integrated) planlama modelleri” geliştirilmekte olup önerilen projede, daha önce geliştirilmiş olan uyum modellerine hangi açılardan katkı sunulacağı ve yenilik getirileceği yeterince açıklanmamaktadır. Proje önerisinde yapılmak istenenin literatürde sıkça karşılaşılan bütünleşik ulaşım-arazi kullanım modellemesi olmadığı belirtilmiştir. Buna karşın, uyumlandırma modellemesinin içeriği, yöntemi, çıktıları, nasıl kullanılacağı, bir karar destek mekanizmasından farkının olup olmadığı konularında yeterli düzeyde açıklama bulunmamaktadır. Tüm bu hususlar proje önerisinin, bilim ve teknoloji alanları ve planlama mesleğine özgün katkısının değerlendirilmesini güçleştirmektedir. "	3,00
"Projenin amacı “Türkiye’de yapılaşmış çevre kümelerinin son 5 yılda değişim/gelişimi ve nedenlerinin ortaya konması” olarak tanımlanmaktadır. 2014-2018 yılları arasında il/ilçe ölçeğinde verilen yapı kullanma izin belgesi sayısı, taşınmaz alım-satım sayıları, Çevre Düzeni Planları ve kamu yatırımları projenin temel veri kaynağını oluşturmaktadır.  Projede kentsel yayılma bir problem alanı olarak tanımlanmakta, proje çıktılarının kentsel yayılmanın kontrol altına alınması ve sürdürülebilir mekânsal gelişmenin sağlanabilmesi için politika/karar üretilmesine katkı sağlayacağı ifade edilmektedir. Proje önerisinin, ülke ve bölge ölçeğinde mekânsal planlama kararlarının geliştirilmesine ve literatüre katkı sağlama potansiyeli bulunmaktadır. Bununla birlikte, projenin özgün değerine ilişkin önemli sınırlılıklar mevcuttur.Proje önerisinde bazı temel kavramların (yapılaşmış çevre kümesi, başat il, küme komşulukları, küme komşulukları ağırlık merkezi gibi) açıklanmamış olması, projenin anlaşılabilirliğini güçleştirmektedir. Örneğin projenin amacı olan “yapılaşmış çevre kümesi” terimi ile yapılaşmış alanların yoğunlaştığı alanlar mı yoksa yapılaşmış alan içerisinde yer alan fonksiyon kümelerinin mi kastedildiği anlaşılamamaktadır. Literatür özeti metropoliten kent ve etki alanları kapsamında ele alınmakla birlikte, metropoliten kent/alan terimi yerine “başat il” kavramı kullanılmış, ancak başatlık kriterlerinin ne olduğu açıklanmamıştır. Proje önerisinin satır arasında kalan bir diğer amacı/hedefi “gayrimenkul sektörüne bağlı şekillenen yerleşimlerin bir plan ve kararlar sistematiği içinde işleyip işlemediğinin ortaya konması” olarak belirlenmiştir. Diğer yandan gayrimenkul/gayrimenkul sektörü ile ilgili konular ne literatür özetinde ne de yöntemde ele alınmıştır. Gayrimenkul sektörü ile proje çıktılarının nasıl ilişkilendirileceği açıklanmamıştır. Ayrıca, proje çıktılarının planlama alanına girdisinin nasıl olacağı, ne gibi çıktıların beklendiği (hipotezler doğrultusunda), bunların kent bölge ve ülke planlamada neden değerli olacağı açıkça anlatılmalıdır.Projenin özgün değeri olmakla birlikte, amaç-yöntem-sonuç ilişkisinin sorgulanmasına ve geliştirilmesine ihtiyaç duyulmaktadır. Projenin amacı, yöntemi ve özgün değerine ilişkin yapılan açıklamalar yetersiz bulunmuştur. Şöyle ki, proje önerisinde özgün değer ""...yerleşimlerin bir plan ve kararlar sistematiği içinde işleyip işlemediğinin ortaya konması""; ""Türkiye’de farklı dönemlerde kentlerin deneyimledikleri ve deneyimleyecekleri kentsel mekânsal büyüme süreçlerinin takip edebilmesi"" gibi açıklamalarla anlatılmaktadır. Her iki vurgunun da özgünlük ve yenilikçilik açısından yeterince açıklayıcı olmadığı, oldukça genel kaldığı düşünülmektedir. Bunun yanı sıra, proje önerisinde özgünlüğe ilişkin şu ifade yer almaktadır: ""Türkiye’nin hızlı büyüyen yerleşimleri için gelecek kestirimleri yapılmasına karşın deneyimledikleri sürece dair bir çalışmanın olmaması araştırmanın en önemli özgünlüğüdür"". Bu konuda çalışma olmaması iddiası çok gerçekçi değildir. Kentlerdeki hızlı büyüme süreçlerinin nedenleri konusunda pek çok akademik çalışma ve tez çalışması bulunabilir. Bu çalışmalar, belirli kentler ya da kentsel alanlar özelinde yapılmaktadır, zira kentlerin ""hızlı büyümede deneyimledikleri süreçler"" özgünlükler taşımaktadır ve bu süreçlere dair genelleme yapmak oldukça zordur. Bu nedenlerle, bu projenin özgün bir katkı yapacağı konusunda kuşkular bulunmaktadır."	2,75
"Proje önerisinde, çocukların eğitsel, fiziksel, zihinsel, psikolojik ve sosyal gelişimini destekleyecek, ekolojik ilkelere dayalı ve de kentsel yeşil sistem ve kamu ile bütünleşebilecek nitelikte bir eko-okul bahçesi metriği oluşturulması amaçlanmaktadır.İlköğretim öğrencilerinin çevre bilincinin geliştirilmesine yönelik çok sayıda projenin ve uygulamasının bulunduğu ülkemizde “okul bahçeleri yer seçimi” ve “tasarımı” çok önem arz eden araştırma konularıdır. Proje önerisinde belirtildiği şekliyle “okul bahçelerini, yalnızca okul binasının açık alanı gibi değerlendirmek yerine kent ölçeğindeki fonksiyonu ile ilişkilendirerek, öğrenme ve sosyal gelişim açısından eğitim müfredatı ile ilişkili, ölçülebilir bir değerlendirme sisteminin üretilmesi” projenin özgün değerine işaret etmektedir.İlk önerinin kabul edilmesinde engel oluşturan kısıtlardan; metrik kavramının tanımının açık olmaması sorunu “mevcut ve de yapılması planlanan okul bahçelerinin, sadece belli bileşenlerin mevcudiyeti ya da eksikliği üzerinden sorgulanmasının ötesine geçebilen, böyle önemli ve karmaşık bir konuyu tüm parametreleri ile ele alan ve de gerek nicelik gerekse nitelik bakımından okul bahçelerini geliştiren, denetleyen ve destekleyen ulusal bir sisteme olan ihtiyaç” temelinde açıklanmıştır. Ayrıca, Türkiye'de uygulanmakta olan Eko-Okul projeleri ve TÜRÇEV tarafından devam eden sertifikasyon sisteminin “çevre bilinci oluşturma seviyesinde kalmakta ve yapısal çevre ve eğitim alanlarının tasarımı konusunda herhangi bir fiziki yaptırım ya da ölçülebilir bir değerlendirme sağlamadığı” belirtilmiştir.  Bununla birlikte, proje iddiasının gerçekleşebilmesi, iddia ile kuramsal çerçevenin ve yöntemsel kurgunun tutarlılık göstermesini gerektirmektedir. Bu aşamada, proje önerisi, iç tutarlılığı kavramsal olarak güçlü bir önerme yapmamaktadır.  Ancak, özgün değer vurgusu ile çelişerek, makro ölçekte,  bir kaç değişkene bağlı (açık alan, arazi kullanımı ve zemin özellikleri) mekânsal bir veri sistemine; mikro ölçekte, her biri özenle ve detaylı irdelenmesi gereken ancak bu aşamada oldukça kavramsal düzeyde kalan, toplumsal değişkenlerden oluşan (eğitim, çocuk gelişimi, ekoloji, yönetim gibi) bir veri sistemine dayandırılmaktadır. Okul bahçesine bir eko-düzen yaklaşımı ile bakıldığında, makro ölçekte de mikro ölçekte de hem mekânsal hem toplumsal değişkenleri birlikte, etkileşerek, birbirini besleyerek, beslenerek ve dönüşerek görmeye çalışma çabası içerisinde olması gerekirken bu tür bir sistem anlayışının tanımı eksiktir. Değişkenler ve problem tanımı sistemden ve birbirinden bağımsız bir şekilde sunulmaktadır. Projenin ilk defa 2016 yılında önerildiği ve üç yıl içerisinde dünya literatüründe yeni gelişmelerin olma ihtimaline rağmen konuyla ilgili literatürün güncellenmediği görülmektedir.Okul bahçelerini kentsel yeşil alanların birer parçası olarak gören proje önerisi, okul bahçelerini kentlere entegre edecek ve kamu servisi boyutunda sertifikasyon sistemini buna göre belirleyecek bir yaklaşım geliştirmekten uzaktır.Proje başlığında ve temel amacında vurgulanan “eko” kavramının açıklaması yetersiz kalmaktadır. Bununla birlikte, “eko”yu açıklamak için kullanılması önerilen beş parametrenin bir tanesi “ekoloji”dir. Bunlardan ne kastedildiği, bu kavramın nasıl ele alındığı anlaşılmamaktadır. Bu açıdan, proje iddiada bütüncül ve değişen bir bakış açısına sahipken, uygulama önerisinde parçacı ve noktasal kalmaktadır. "	3,60
"Proje önerisinde; M.E.B. tarafından hazırlanan ve açık erişimli olarak paylaşılan kitaplar analiz edilerek, özel yetenekli öğrenciler için öğrenme alanına özgü bireyselleştirilmiş test oluşturacak bir sistem geliştirilmesi amaçlanmıştır. Aşağıda belirtilen hususlar proje önerisinin özgün değerini zayıflatmaktadır:Proje önerisinde öngörülen araştırmanın gerekçesinin ne olduğu, alanyazında var olan hangi boşluğu dolduracağı ve mevcutlarından farkının ne olacağı ayrıntılı olarak sunulmamıştır.Bilim ve Sanat Merkezleri (BİLSEM) örgün eğitimin yanı sıra üstün zekalı ve üstün yetenekli öğrencilerin bireysel yeteneklerinin farkında olmalarını ve kapasitelerini geliştirerek en üst düzeyde kullanmalarını sağlamak amacıyla açılmış olan özel eğitim kurumlarıdır. Burada öğrenciler etkinlik ve proje tabanlı olarak “yaparak-yaşayarak öğrenme” ilkesiyle öğrenme yaşantısı geçirirler. Oysaki proje önerisi kavramsal öğrenmelere dayalı bir süreci hedeflemektedir. Bu durum BİLSEM’in öğretim ilkeleriyle çalışmaktadır.BİLSEM'lerde aşamalı bir eğitim süreci takip edilmektedir: 1) Uyum Eğitimi, 2) Destek Eğitimi, 3) Bireysel Yetenekleri Fark Ettirme, 4) Özel Yetenekleri Geliştirme, 5) Proje Üretimi. Proje önerisinin bu aşamalardan hangisi/hangilerinde yer alan öğrencileri hedeflediği belirsizdir.Proje önerisinde ifade edilen kitapların parsellenmesiyle kavramların ve kavramlar arası ilişkilerin belirlenmesi konusunda teknik bilgiye ve ayrıca bu parselleme işlemindeki sözcük analizi, sözdizimi analizi ve anlam analizlerine yer verilmemiştir.Tasarlanması planlanan kavram haritalarının hangi ders ya da konular için yapılacağı, diğer bir ifadeyle ders bağlamında nasıl farklılaşacağı öneri metninde belirtilmemiştir.Yaygın olarak kullanılan bireyselleştirilmiş testlerdeki algoritmalar bir takım kurallar (Başlatma kuralları, sonraki soruyu seçme kuralları, durdurma kuralları vb.) doğrultusunda çalışmaktadır. Proje önerisine konu olan bireyselleştirilmiş testlerde bu kurallara yer verilmemiştir.Proje önerisi bir sistem tasarımını öngörmesine karşın öneri metninde herhangi bir tasarım geliştirme süreç modeline yer verilmemiştir."	2,80
Proje önerisinin amacı, tıp öğrencilerinin insan anatomisini detaylı ve kalıcı bir şekilde öğrenmelerini sağlamak ve cerrahi alanına geçmeyi planlayan öğrencilerin yatkınlık / yetkinlik seviyesini ölçmek ve patoloji eğitimlerini destekleyecek modüller oluşturmaktır. Aşağıda belirtilen hususlar proje önerisinin özgün değerini zayıflatmaktadır:Gerek Tıp Eğitimine yönelik alanyazın gerekse bu alandaki mevcut uygulamalar öneri metnine yansıtılmamıştır.Araştırmanın problemi veya hipotezi belirtilmemiştir. Dolayısıyla araştırmanın odak noktası net değildir.Araştırmanın deseni, veri toplama araçları ve analiz süreçleri belirtilmemiştir.Önerinin kuramsal altyapısı yetersiz olup öğretim tasarımına yönelik bir planlama yapılmamıştır.Alanyazında var olan birçok güncel teknolojiden bahsedilmesine rağmen proje önerisinin yöntem ve yönetim süreçlerinde bu teknolojilerden nasıl faydalanılacağı ve entegrasyonunun nasıl sağlanacağı açıklanmamıştır.Oyun ve oyunlaştırma süreçlerinin nasıl tasarlanacağı, senaryolar, dinamikler ve oyun elementlerinin nasıl belirleneceği gibi hususlar öneri metninde belirtilmemiştir.Proje önerisinin amaçlarından biri öğrencilerin cerrahi yatkınlık ve yetkinliklerini belirlemek olarak verilmekle birlikte bu sürecin nasıl kurgulandığı öneri metninde açıklanmamıştır.	1,50
"Proje önerisinin amacı; OSB tanısı olan 4-16 yaş grubu çocuklarda dil, duygusal ve sosyal becerilerin sanal gerçeklik kullanımı yoluyla artırılıp arttırılamayacağının araştırılmasıdır.Proje önerisinde, OSB’li çocukların sanal gerçeklik ortamlarında sosyal, duygusal ve dil becerilerinin gelişimine yönelik çözüm aranması bir özgünlük olarak değerlendirilmiştir. Otizmli çocukların dijital içeriğe ve elektronik medya cihazlarına olan eğilimlerinin eğitime dönük olarak kullanılması günümüzde oldukça yaygınlaşmaktadır. Bu düşünceden hareketle projenin özgün değer taşıdığı ve alana katkı sağlayacağı düşünülmektedir.Ancak aşağıda belirtilen hususlar özgün değeri sınırlandırmaktadır:Sanal gerçeklik çalışmaları otizmli çocukların özellikleri açısından önemli görülmüş; bu uygulamaların neden gerçek ortamlarda öğretimden daha önemli olduğu ve bu yöntemle öğretilen becerilerin gerçek ortamlara genellenebilirliği konusunda bilgi verilmemiştir. Proje başlığı ”Sanal Gerçeklik ile Otistik Çocukları Sosyalleştirme” olarak belirtilirken, öneri metninde daha ziyade beceriler üzerine odaklanıldığı görülmektedir. Bu yönüyle başlık ve içeriğin örtüşmediği düşünülmektedir."	4,20
"Türkiye'deki göçmen ve mültecilere yönelik olarak geliştirilen söylem ve anlatıların çok boyutlu ve katmanlı bir şekilde incelenmesi, veri elde edilmesi ve tartışılmasını içeren çalışmada; STK'ların ürettiği bilgi ve söylemlerin incelenmesi, yazılı basında üretilen söylemlerin çözümlenmesi, siyasetçilerin yazılı basına yansıyan demeçlerinin, parti ve seçim programlarının analizi, sosyal medyada ortaya çıkan söylemlerin incelenmesi ve toplumun göçmenlere yönelik sahip olduğu algının bulanık bilişsel haritalandırılması amaçlanmaktadır. Revize edilen proje önerisinde, özgün değeri sınırlandırma riski taşıyan gerek kuramsal gerekse yöntemsel unsurlara makul cevaplar verildiği görülmektedir. Bu anlamda projenin kavramsal tutarlılığı oluşturulmuş, projenin asıl özgün değeri olan ""Türkiye'nin son dönemde deneyimlediği uluslararası göç ve göçmen sorunsalına dair bütünlüklü, geniş ölçekli ve çok katmanlı bir resim sunma"" olanağı daha net bir biçimde vurgulanmıştır. Daha önce medya temsili, sosyal ağlarda nasıl tartışıldığı vb. konularda benzer nitelikte çalışmalar yapılmış olsa da araştırma önerisinin sunduğu yöntem zenginliği, yeniliği ve bu sayede araştırma kapsamının genişletilerek dönüşüm sürecinin ilişkisellik temelli ele alınması araştırma önerisini literatürdeki diğer araştırmalardan ayırmaktadır. Önceki ortak raporda da belirtilen önemli bir eksiklik olan, ""milliyetçilik, yabancı düşmanlığı, ayrımcılık ve nefret söylemi alanındaki kuramlarla teması"" ile ilgili literatürün proje önerisinde göz önünde bulundurulması yerinde olacaktır. Ayrıca mülteci, göçmen, sığınmacı ve ilgili kavramların tanımlanmasına ilişkin muğlaklığın tartışılması gerekmektedir."	5,20
Proje önerisinde Aile, Çalışma ve Sosyal Hizmetler Bakanlığı Samsun İl Çocuk Hizmetleri Müdürlüğüne bağlı Çocuk ve Sevgi Evlerinde bulunan 10-14 yaş arası çocukların sosyal ve duygusal beceri ihtiyaçlarını belirleyerek bir psiko-eğitim programı geliştirme ve sınama amaçlanmaktadır. Revize edilen bu proje önerisinde önceki panel raporunda belirtilen eleştirilere yönelik olarak kısmi iyileştirmeler yapılmakla birlikte proje önerisinin özgün değerini ön plana çıkaracak yapısal değişikliklere gidilmediği değerlendirilmiştir. Aşağıda belirtilen hususlar proje önerisinin özgün değerini ciddi anlamda sınırlamaktadır:Proje önerisinde çocuk ve ergen kavramları yaş sınırları tanımlanmadan birbirinin yerine kullanılmıştır.Proje önerisinde alanyazında benzer birçok çalışmanın var olduğu ifade edilmesine rağmen önerilen proje konusunun var olan araştırmalardan hangi yönüyle farklılaştığı ve nasıl bir yenilik getirdiği açık bir şekilde ifade edilmemiştir.Proje önerisinde kullanılan duygusal zekâ, sosyal zekâ, duygusal beceri, sosyal beceri, düşünme becerisi gibi birçok kavram sınırlılıkları ve aralarındaki farklılar açık bir şekilde tanımlanmadan kullanılmıştır.Geliştirilmesi öngörülen psiko-eğitim programının çocuklar ve bakıcılar için içerik açısından nasıl farklılaştırılacağı ve uygulama süreçlerinde hangi iş ve işlemlerin ne kadarlık sürelerle, hangi danışma teknikleriyle, kaçar kişilik gruplarla yapılacağı açık bir şekilde ifade edilmemiştir. Ayrıca, öngörülen psiko-eğitim programına benzer eğitim programlarının var olduğu değerlendirilmekle birlikte ilgili bakanlık tarafından da “çocuk destek, gelişim ve eğitim programı” uygulanmaktadır. Bu durumda öngörülen programın var olanlardan farkının ne olduğu belirsizdir.Sevgi evlerindeki öğrencilere temel-birincil önleme hizmeti mi, yoksa risk altındaki öğrenciler olarak ikincil önleme hizmeti mi verileceği konusunda bir belirsizlik bulunmaktadır.	2,00
Proje önerisinin amacı, alternatif eğitim yöntemlerinin “stratejik düşünme” eğitiminde duyuşsal ve bilişsel alan yeterliliklerinde istatistiki olarak anlamlı bir fark yaratıp yaratmadığını belirlemektir. Stratejik düşünmede  disiplinler arası bir araştırma yönteminin kullanılması yönüyle ilgili alana katkı sağlama potansiyelinin olduğu değerlendirilmektedir. Ancak, aşağıda belirtilen hususlar projenin özgün değerini zayıflatmaktadır:Proje önerisinde konunun önemi ve gerekçesi alanyazına dayalı somut bir biçimde ortaya konulmamıştır. Proje önerisinde duyuşsal ve bilişsel kazanımların neler olduğu ifade edilmemiştir.Proje önerisinde kurgulanan araştırmanın alanyazında hangi boşluğu dolduracağı veya mevcut çalışmalardan farkının ne olacağı belirtilmemiştir.Proje önerisinde stratejik düşünme eğitimine yönelik mevcut uygulamaların ve örneklerin neler olduğu, bu uygulama ve örneklerden nasıl yararlanılacağı veya farklılaşacağı açıklanmamıştır. 	3,20
Bu projenin temel amacı, 0-3 ve 4-6 yaş gruplarında çocuğu bulunan anne-babaların çocuk gelişimi, ebeveyn becerileri ve eş alt sistemi ihtiyaçlarını belirlemek ve bu ihtiyaçlara hitap edecek bir Aile Psikoeğitim Programı (APEP) geliştirmek ve sınamaktır. Aile eğitimi çalışmaları önleyici ve gelişimsel etkileri açısından özgün değeri olan bir konudur. Bu önemine dayalı olarak da Türkiye'de birçok aile eğitimi çalışmalarının yapıldığı bilinmektedir. Ancak aşağıda belirtilen hususlar proje önerisinin özgün değerini sınırlamaktadır:Öngörülen aile psiko-eğitim programının alanyazında belirtilen anne-baba eğitim programlarından hangi yönleriyle nasıl ayrıştığı yeterince belirtilmediği gibi öngörülen programın dayandığı kuramsal temeller de açık değildir.Öngörülen aile psiko-eğitim programı içeriğinde verilecek eğitimle ölçme amacıyla kullanılacak ölçme araçlarının hangi özellikleri açısından örtüştüğü açık bir şekilde ifade edilmemiştir.Mevcut birçok aile eğitimi ile ilgili eğitim programlarının uygulanmasında özellikle babalara ulaştırılamaması ile ilgilidir. Önerilen projede bu problemden bahsedilmemesi bir sınırlılık olarak değerlendirilmiştir. Ayrıca, verilecek eğitimlerin Türkiye’nin 12 farklı şehrinde farklı sosyo-ekonomik düzeyden gruplara verilmesi planlanmaktadır. Ancak, bölgesel ve kültürel farklılıklardan kaynaklanacak faktörlerin programa nasıl yansıtılacağı açık değildir.	2,60
Proje önerisi ile okul öncesi dönem çocuklarına yönelik olarak sağlık eğitimi programı geliştirilmesi ve bu programın etkilerinin incelenmesi amaçlanmıştır. Sağlık eğitiminin erken yaşta verilmesi bireylerin yetişkinlikteki sağlıklı yaşamları için önemli bir durumdur. Bu açıdan önerilen proje önleyici sağlık hizmetleri kapsamında önemlidir. Ancak, aşağıda belirtilen hususlardan dolayı proje önerisinin özgün değeri zayıf bulunmuştur:Mevcut Okul Öncesi Eğitim Programında yer alan öz bakım, sağlık, hijyen ve fiziksel aktivite ile ilgili kazanım ve göstergeler dışında önerilen sağlık eğitim programının ne tür yenilikler (sağlık sınıfı hariç) getirdiği ve bunların hangi yönüyle yenilikçi olduğu açıkça belirtilmemiştir.Proje önerisinde erken yaşlarda kazanılan sağlık davranış ve alışkanlıklarının önemine yeterince vurgu yapılmıştır. Fakat Milli Eğitim Bakanlığı Okul Öncesi Eğitim Programındaki kazanım ve göstergelerin sağlık eğitimi alanlarının tümünü kapsamadığı ifade edilmiş olmasına rağmen bu veriyi destekleyecek herhangi bir araştırma/veri/bulgu ortaya konmamıştır. Bu bağlamda değerlendirildiğinde proje önerisinin özgün değeri mevcut ulusal ve uluslararası alanyazınla yeterince desteklenerek kurgulanmamıştır.	2,40
Proje önerisinde, çeşitli değişkenler bağlamında öğretmenlerin eleştirel dijital okuryazarlık becerilerini incelemeye yönelik bir ölçek geliştirilmesi amaçlanmaktadır. Çalışma hem bir ölçek geliştirme hem de bir durum tespiti içermektedir. Proje önerisinde özgün değer yazılırken ağırlıklı olarak konunun önemi üzerinde durulmuş, fakat önerilen projede hangi hususların var olan hangi sorunlara ne yönüyle ve nasıl bir yenilik getireceği yeterince açıklanmamıştır. 21. yy. becerilerine vurgu yapılmakla birlikte proje önerisinde alanyazında yer alan 21. yy. becerilerinin sadece bir kısmı ele alınmıştır. Proje önerisinde MEB 2023 Eğitim Vizyon, Fatih Projesi, TÜBİTAK Vizyon 2023 Strateji belgelerine atıftı bulunulmasına rağmen proje önerisinin bunlarla ilişkilendirilmesi sınırlı kalmıştır. Diğer taraftan böyle bir ölçek geliştirme çalışmasında bir başka önemli husus olan kültürel uyarlama boyutunun ne şekilde ve nasıl dikkate alınacağı belirsizdir. Sonuç olarak, proje önerisinde birçok husus farklı yönlerden ele alınmış, ancak alanyazında hangi ihtiyacın nasıl bir şekilde karşılanacağı bir bütünlük içerisinde ortaya konulamamıştır.	1,80
Proje önerisi, çocuk ve öğretmen görüşlerinden ilham alan, teori odaklı ve ilgili alanyazının ortaya koyduğu prensipler doğrultusunda okul öncesi eğitim kurumlarının bahçeleri için serbest parçalarla zenginleştirilmiş donanım ve materyaller tasarlamak ve bu tasarımın çocukların üst-bilişsel ve sosyal oyunlar üzerindeki etkisini incelemeyi amaçlamaktadır. Öneride mevcut alanyazın kapsamlı bir şekilde derlenmiş ve kuramsal altyapı alanyazın desteği ile sunulmuştur. Fakat aşağıda belirtilen hususları önerinin özgün değerini sınırlandırmaktadır:Öneride dış mekân oyunlarının zenginleştirilmesine yönelik bir materyal tasarlanması öngörülüyor olmasına rağmen tasarımın yeniliğinin ne olduğu (kum havuzu, su havuzu, çamur havuzu, mutfak oturma grubu vb. bilinen materyaller dışında) açıkça ortaya konulmamıştır. Bu yüzden, özgün değer anlaşılamamıştır.Öneride oyun alanlarının sınıflandırılmasında farklı araştırmacıların beş veya yedi alan belirttiklerinden bahsedilmektedir. Ancak, öneride sadece serbest parçalarla sınırlandırılmasının gerekçesi açıkça ortaya konulmamıştır. Bu durumda diğer oyun alanlarının neden dâhil edilmediği anlaşılamamıştır. Öneride altı farklı özgün değerden bahsedilmektedir. Ancak bunlardan bazıları (araştırma ekibi gibi ) özgün değer olarak değerlendirilmemiştir.	3,20
Proje önerisi, öğrencilerin matematik dersinde kavramsal öğrenmelerini engelleyen kavram yanılgılarını ortadan kaldırabilecek dijital hikâyeleri tasarlamayı ve dijital hikâyelere dayalı eğitsel bir ortamın öğrenciler üzerindeki etkisini kavram yanılgılarının giderilmesi ve matematik dersine yönelik tutumları ekseninde belirlemeyi amaçlamıştır. Proje önerisinde kavram yanılgılarının giderilmesine yönelik teknoloji destekli olarak dijital hikâyelerin tasarlanması fikri özgün bir yön olarak değerlendirilmiştir. Ancak aşağıda belirtilen hususlar proje önerisinin özgün değerini ciddi şekilde kısıtlamaktadır:Dijital hikayelerin kavram yanılgılarını gidermeye amacıyla kullanımına yönelik alanyazın derleme çok sınırlı kalmıştır ve bu yüzden de dijital hikayelerin hangi özellikleri dolayısıyla kavram yanılgılarını giderme özelliğine sahip olduğu hususu belirsizdir. Proje önerisinde, akademik başarıya dair (kavramsal öğrenme) ve duyuşsal (tutum ve motivasyon) değişkenlerin neden seçildiği hususu alanyazınla yeterince desteklenmemiştir. Proje önerisinde ele alınan konunun kapsamı çok geniş olmasına rağmen içerik hakkında yeterince bilgi verilmemiştir. Örneğin sayılar ve işlemler öğrenme alanından söz edilmesine rağmen alanyazın derlemede ağırlıklı olarak kesirler konusuna yönelik alanyazına yer verildiği görülmektedir.Proje önerisinde kavram yanılgılarının giderilmesi öncelikli hedef olmasına rağmen kavramsal değişim konusuna yönelik alanyazına yer verilmemesi bir sınırlılık olarak değerlendirilmiştir.  Proje önerisinde özgün değer olarak öne sürülen örneklem grubu ve öğrenme alanının hangi yönüyle bir özgün değer özelliği taşıdığı belirsizdir. Proje önerisinde öngörülen öğretim tasarımının ne tür bir yenilik içerdiğinin yeterince açıklanmaması özgün değeri sınırlamaktadır.Son olarak, proje önerisinde ele alınan konu ve kavramlara yönelik alanyazının eleştirel bir bakış açısıyla bütünsel olarak sentezlenmemesi ve araştırmaya temel teşkil edecek hipotez(/ler)in sunulmaması özgün değeri zayıflatmaktadır.	2,40
Proje önerisinde Türkiye’de bağcılık konusunda ilk sırada yer alan Manisa ilinde bağcılıkla uğraşan tarım işletmelerindeki risk kaynaklarının belirlenmesi, uygulanabilecek etkili risk yönetim stratejilerinin geliştirilmesi ve risk iletişim yapısında üreticilerin sosyal ağlarının etkileri ortaya çıkarılarak ilgili taraflara duyurulması hedeflenmiştir. Önerilen projenin konusu önemli olmakla birlikte, şu ana kadar yapılmış çalışmalardan yeterince farklılaşmış olmaması ve önceki çalışmalardan farklı bulgu üretme potansiyelinin düşük olmasının projenin özgün değerini kısıtladığı değerlendirilmiştir. Proje önerisinde belirtildiği gibi bu konuda çok sayıda araştırma gerçekleştirilmiş ve araştırma sonuçlarının riskler ve yönetim stratejileri hakkında benzerlik gösterdiği belirlenmiştir. Proje önerisinin başlığı risk yönetimi ve risk iletişimine odaklanırken çalışmanın önemli bir kısmı risk kaynakları, risk algısı ve bunları etkileyen etmenler üzerinde yoğunlaşmaktadır. Risk iletişimi ile sosyal ağ analizi ve bunlara dayalı bulgular ikinci planda kalmıştır. Bu nedenle başlık ve içerik açısından uyumsuzluk söz konusudur. Çalışmada görülen önemli eksikliklerden bir diğeri ise çalışmanın çoğunlukla üretici boyutu ile ilgilenilmiş olmasına karşın, araştırma tasarımında çok önemli paydaşların (kamu ve sigorta kuruluşları vb.) yeterince dikkate alınmamış olmasıdır.Çalışmanın tek bir üründe ve tek bir ilde yürütülecek olması ve günümüze kadar Türkiye’nin çeşitli bölgelerinde farklı ürünlerde ve illerde aynı yöntemlerle benzer çalışmaların tamamlanmış olması nedeniyle de risk literatürüne katkısının sınırlı kalacağı değerlendirilmiştir.Kullanılması planlanan yöntem ve yaklaşımlar literatürde daha önce gerçekleştirilen çalışmaların tamamına yakını ile benzeşmekte olup, yöntem bilimsel olarak doğrudur. Ancak çalışmaya yöntemsel bir özgünlük kazandırmamaktadır.	3,00
Bu proje önerisi ile Türkiye'de 2002-2017 yılları için TÜİK Hanehalkı Bütçe Anketi mikro verileri kullanılarak hanelerin gıda talebinin Yaklaşık İdeal Talep Sistemi ile tahmin edilmesi ve gıda talebinde özellikle yaş, zaman ve kohort etkilerinin ortaya konulması planlanmaktadır. Öneride kohort kavramı üzerinde önemle durulmuş olup kohort analizinin belirtilen 3 boyutunun gıda talebi üzerine etkileri çalışmanın ana hedefini oluşturmaktadır. Proje önerisinde yaşam döngüsü ve yaş kuşağının etkisinin literatüre yapacağı katkı olumludur. Kohort etkisinin ortaya konulması, Türkiye için bir ihtiyaçtır ve bu yönde yapılan çalışmalara ihtiyaç duyulmaktadır. Fakat aşağıda belirtilen hususlar çalışmanın özgünlüğünü önemli ölçüde sınırlamaktadır: Proje önerisinin 2003 TÜİK verileri kullanılarak daha önce gerçekleştirilen projeden (105K161) ve bu konuda literatürde yer alan çalışmalardan kohort etkisini ortaya koyarak farklılaşmasının literatüre yeterli katkı ve yenilik sağlamayacağı değerlendirilmiştir.  Gerçekleştirilecek bir alan çalışması ile tüketicilerden veri toplamaksızın TÜİK'in Hanehalkı Bütçe Anketi verilerine dayalı olarak yürütülecek olması kohort etkisinin gerçekçi ve sağlıklı bir şekilde ortaya konulmasını engelleyebileceğinden çalışmanın özgünlüğünü sınırlanmaktadır. Her ne kadar çalışma var olan verilerden (IMR yerine birikimli dağılım fonksiyonu eklenerek) ilave değişkenler kullanılarak bilgi üretmeye çalışsa da elde edilecek sonuçların literatürde daha önce ortaya konan sonuçlarla benzerlik sergileyeceği değerlendirilmiştir. Kohort etkisinin (sadece doğum kohortuna dayalı bir gruplama yapılacağı belirtildiği için) yaş etkisinden ne şekilde farklı olacağı öneriden anlaşılmamaktadır.Fiyat dalgalanması (belirsizliği) analize katılmamıştır. Bu nedenle proje önerisinde “ürün fiyatlarındaki dalgalanmaların tüketiciler üzerindeki etkisinin ortaya koyacak olması ve politika yapıcılara piyasada oluşacak bir belirsizliğin talebi ne yönde etkileyeceği konusunda bilgi verecek olması” şeklinde belirtilen özgünlüğün sağlanması mümkün görünmemektedir.Gıda tüketim davranışlarında zaman içerisinde meydana gelen değişmelerin gerekçeleri ile gelecekte oluşacak değişmelerin aynı olacağı varsayımı da çalışmanın özgün değerini zayıflatmaktadır. Nitekim son 15 yılda nüfusun yaşam süresinde geçirdiği, eğitime dair, sosyal, ekonomik, siyasi, teknolojik ve birçok etkili evrelerin bundan sonra gıda talebi üzerinde aynı etkiyi yaratması beklenmemelidir.  Öneride yatay-kesit verilerinde piyasa fiyatı yerine birim değeri kullanılacağından ortaya çıkacak yanlılık, hesaplanacak fiyat esnekliklerinin güvenilirliğini olumsuz etkileyecektir. 	2,00
Proje önerisi Türkiye'de sivil toplum kuruluşlarının (STK) düşünsel-siyasi, toplumsal cinsiyet ve mülteciler konusunda ayrışmalarını ele almayı amaçlamaktadır. Konu, Türkiye'nin temel meselelerindendir. Özellikle STK’ların ayrışması, siyasi kutuplaşma ve müzakere eksikliği konuları önemli ve araştırmaya değer konulardır. Proje önerisi önemli bir problemi saha çalışmasına dayalı olarak ele almaya çalışmaktadır. Revize edilmiş mevcut proje önerisinde bir önceki bilimsel değerlendirme raporunda belirtilen hususlar doğrultusunda teorik çerçeveye olumlu ekleme ve düzeltmeler yapılmıştır. Ancak, proje önerisinin amaçları ve hedefleri arasında uyumsuzluk vardır. STK’ların incelenmesindeki amacın STK'ların kendi aralarındaki kutuplaşmayı mı, yoksa toplum içindeki kutuplaşmayı mı incelemeyi amaçladığı belli değildir. STK Anket Soru Formundaki sorulardan neredeyse hepsi STK’lar arasındaki kutuplaşmayı anlamaya yöneliktir. Proje önerisinde araştırma probleminin kavramsal çerçevesinin sınırları yeterince net değildir. Bu nedenle çok farklı alanlarda faaliyet gösteren STK’lar kapsam içine alınmıştır. Belirlenmiş olan 3 temaya uygun STK’ların seçiminde uygulanan kriterler belirgin değildir.Proje önerisinde siyasa yapıcıların araştırmaya dahil edileceği belirtilmesine rağmen bunun nasıl yapılacağı konusu açıklanmamıştır. 	4,60
"Projenin temel sorusu sağlıkla ilgili belirli alanlarda yapılmış olan kamu spotlarının izleyen kişiler üzerinde ortaya koyduğu bilişsel ve duygusal etkileri tespit etmekle ilgilidir. Ayrıca rasyonel ve duygusal mesaj içeren kamu spotlarına yönelik de bir karşılaştırmanın yapılacağı belirtilmektedir. Proje önerisi, sağlık iletişimi bağlamında sağlık açısından risk teşkil eden konulara yönelik hedef kitlelerde farkındalık sağlanması ve kamu bilincinin gelişmesi açısından kamu spotlarının üstlenebileceği role odaklanmakla birlikte, projenin teorik zemininin yeterince kurgulanmadığı ve özellikle sağlık iletişimi literatürüyle ilişkilendirilmekte zayıf kaldığı görülmektedir. Projenin sağlık iletişimi literatürüyle ilişkilendirilerek sağlık iletişimi stratejilerinin ve uygulamalarının şekillendirilmesi kapsamında kamu spotlarının sağlığa ilişkin risk teşkil eden konularda hedef kitlelerin bilgilendirilmesi, istenen yönde tutumlar geliştirmesi, istenen yönde tutumlara sahip olmaları halinde bunları pekiştirmesinde ne tür bir etkiye sahip olduğunu yeterince tartışmadığı görülmektedir. Ayrıca amaç ve hedefler kısmında belirtilen hususlara nasıl ulaşılacağı yeterince açıklanmamıştır. Örneğin etkinin nasıl ölçüleceği operasyonel olarak tanımlanmamıştır.Kamu Spotu hazırlayan kuruluşların hangileri olduğu (Bakanlıklar, Sivil Toplum Kuruluşları vb.), kamu spotu için en çok bütçe ayıran kuruluşların hangileri olduğu, bu kamu spotlarının daha çok nerelerde yayınlandığı, kamu spotu yayınlandıktan sonra sonucuna, etkisine ilişkin ne tür ölçümlemelerin yapıldığına yönelik bilgiler yer almamaktadır. Özellikle sağlık konulu kamu spotlarının seçilmesinin nedeni tam olarak açıklanmamıştır. Kamu spotlarının amacına ne denli uygun olarak tasarımlandığı, üretildiği ve yayınlandığıyla ilgili tespitler getirmek, kitlelerle kurduğu ilişkiyi tartışmaya açmak, yerinde ve önemlidir. Ancak mevcut haliyle proje önerisi yalnızca kamu spotlarının izleyici ile kurduğu ilişki bakımından değerlendirecek bir çerçeve sunmaktadır. Bu sınırlılık projenin özgün değerini de sınırlamaktadır.Proje önerisinde bahsedilen ""Kamu spotlarının hazırlanmasında göz önünde bulundurulması gereken faktörleri saptamak"", ""Kamu spotlarının etkili şekilde hazırlanmasına rehberlik edecek veriler elde etmek"" gibi amaçlara ve ""Türkiye’de kamu spotlarının yayınına ilişkin bilimsel bir fotoğraf çekmek"", ""Türkiye’de kamu spotlarının sahip olması gereken standartların belirlenmesine katkıda bulunmak"" gibi hedeflere öneride belirtilen yöntem tasarımı ile erişilmesi mümkün görünmemektedir. Bu durum önerinin özgün değerini zayıflatmaktadır."	2,80
Çalışmanın amacı bilim iletişimi sürecini, beklenen İstanbul depremi üzerinden tartışmaktır. Bu doğrultuda deprem ile ilgili bilimsel haberlerin üretim ve alımlama süreçlerine bakılacaktır. Bu nedenle hem bilim insanları, hem gazeteciler hem de haberleri okuyan kişiler incelemeye dâhil edilmişlerdir. Çalışmanın ana sorusu uzmanlar ve uzman olmayanlar arasındaki bilim iletişimi üzerinedir. Çalışmanın iddiası son dönemlerde bilimsel bilginin üretimi, uzman bilgisinin oluşumu ve bunun geniş kitlelere aktarımını ele alan saha çalışmalarını bilim ve teknoloji çalışmalarından da beslenerek içeren antropolojik bir yönelime dâhil olmaktır. Çalışmada “halkın bilimle bağlantısı” yaklaşımı benimsenmiş olup, bilim haberlerini üreten ve tüketen tarafların diyaloğuna ve aralarındaki etkileşime yoğunlaşılmıştır. Çalışma daha önce Türkiye’de yapılmış konuyla ilgili diğer çalışmalardan farklı olarak hem beklenen bir doğal felaketi konu alması hem de yöntemsel yaklaşımı bağlamında özgün bir boyuta sahiptir. Önceki çalışmalarda çoğunlukla medya çalışmaları kapsamında haber incelemeleri söz konusudur, ancak mevcut öneri bu metinleri üretenleri ve tüketenleri de analize dâhil etmektedir. Bilim iletişimine odaklanan akademik çalışmaların ve projelerin alan yazında yeterli sayıda olmadığı dikkate alındığında projenin özgün değeri dikkat çekmektedir. Özellikle sahip olduğu deprem riski nedeniyle bilim iletişimine ve bilim iletişimi doğrultusunda kamusal farkındalığın sağlanması ve kamu bilincinin geliştirilmesine gereksinim duyan ülkemizde bilim iletişimi konusuna odaklanan bu projenin özgün değere sahip olduğu düşünülmektedir.	5,20
Proje önerisi, kişinin dijital hafızada kendisine ilişkin verileri kontrol etme ve silinmesini isteme hakkı olarak tanımlanabilecek olan unutulma hakkının, kamusal tartışmalarda bir taraftan kişisel verilerin korunması ve mahremiyet çerçevesinde, diğer taraftan ise bilgi edinme, ifade ve basın özgürlüğü alanında son yıllarda tartışılan bir kavram olmasından hareketle, bu hakkın gazetecilik perspektifinden uygulanabilirliğinin olanak ve sınırlılıklarını tartışmaya açmayı amaçlamaktadır.Proje önerisi unutulma hakkının gazetecilik pratiklerindeki uygulanabilirliğini Türkiye'de meslek profesyonelleri, hukukçular ve akademisyenlerle uzman perspektifinden tartışmayı amaçlayan ilk alan araştırması olması açısından özgün bir değer taşımaktadır. Ayrıca, çalışma sonuçları Türkiye'de gazetecilik etik kodlarında henüz dikkate alınmamış bir konuya ilişkin somut çıktı sağlama potansiyeli de taşımaktadır. Araştırma projesinde, örneklerle konunun hukuki boyutu ve gazetecilik meslek pratikleri arasında güçlü bir bağ kurulmuştur. Ayrıntılı bir literatür taraması içeren proje önerisi, bu sayede alandaki boşluğu sarih biçimde çerçevelemektedir. Unutulma hakkının sınırları ve hukuki uygulamaların gazeteciler, okurlar nihayetinde herkes için özellikle gazetecilik mesleği, habercilik ilkeleri ve mesleki sorumluluk, kamu çıkarı, bilgi edinme, yayma ve eleştiri haklarını kapsayan ifade özgürlüğünün korunması için kesinlikle muğlaklıktan çıkması ve bir çerçeve anlayışın oluşturulması bakımından önemlidir. 	5,20
Proje önerisi, Türkiye’de çok partili siyasal yaşama geçilen 1950-1960 arası dönemi, Ankara Rüzgarlı Sokak gazeteciliğini merkeze alarak, bu yıllarda gazetecilik yapmış gazetecilerin kendi deneyimleri, süreli yayınlar ve arşiv belgeleri üzerinden araştırmayı amaçlamaktadır.Öneri Türk demokrasisinin dikkate değer bir dönemi olan 1950 ve 1960 arasını kapsaması ve özellikle gazeteciler üzerinden bir dönemin anlatılmasını sağlaması bakımından önemlidir.Bu dönemde ekonominin ve siyasetin örgütlenişindeki değişim nedeniyle merkezin Ankara Rüzgarlı Sokak'tan İstanbul Babıali'ye kaydığı belirtilmektedir. Ancak proje öneri metninde de vurgulandığı gibi daha önce Rüzgarlı Sokak ve Ankara gazeteciliği üzerine yapılmış genel bir çalışma olması dolayısıyla, proje önerisinin önceki çalışmalardan farklılaştığı özgün yönü yeterince açıklanmamıştır. Rüzgarlı Sokak üzerine Gazi Üniversitesi İletişim Fakültesi tarafından hazırlanan belgesel (proje önerisinde de belirtilmiştir), bu çalışmanın vaat ettiklerini önemli ölçüde dillendirmektedir. Ayrıca basın tarihi üzerine yapılan çalışmalarda Ankara basını üzerine içerikler yer almaktadır. Proje önerisinin var olan çalışmalardan hangi açılardan farklılaşacağının belirtilmemiş olması özgün değeri zayıflatmaktadır. 	2,80
"Proje önerisi; yeni medya çağında dini enformasyonun üniversite öğrencileri tarafından nereden nasıl edinildiği, internette edinilen enformasyona güven düzeyinin ne olduğu ve üniversite öğrencilerinin enformasyon edinme sürecinde eleştirel bir yetkinliğe sahip olup olmadığını belirlemeyi amaçlamaktadır.Proje önerisinin özgün değeri tanımlanırken kullanılan “proje İnternet temelli mecralarla aracılanmış dini enformasyonun edinimi süreçlerine dair yetkinliğin inşası sürecine: (a) Sapkın dini inanışlara yöneliş, (b) Dini ritüellerin amaç ve uygulanmasına yönelik yanlış pratiklerin benimsenmesi ve (c) Terör örgütlerinin manipülatif söylemlerini benimseme şeklinde açığa çıkabilecek potansiyel sorun alanlarının aşılabilmesine dair bir referans çerçevesi oluşturması bakımından da özgün bir değere sahiptir” ifadesi proje önerisinin a priori normatif bir epistemolojiyle hareket ettiğini ve bu bağlamda da sosyal bilim anlayışının dışında kaldığını göstermektedir. Örneğin ""sapkın dini inanışlar"" ifadesi hangi dinsel inanış ve herhangi bir dini inanışı makbul diğerini sapkın yapan değerler nelerdir; bunları meşru kılan bir bilimsel çerçeve var mıdır? sorularını akla getirirken bu soruların cevapları kaçınılmaz olarak değer yargıları içereceğinden araştırmayı bilim alanından yargı alanına taşımaktadır. Benzer bir durum ""yanlış pratikler"" ifadesi için de geçerlidir. Dini inançlar kişilere özgü pratikler içerebilir ver bunun mezhepsel karşılıkları dahi bulunabilir. Bir mezhebe göre doğru olan bir pratik bir diğerine göre batıl ve yanlış olabilir. Bunun değerlendirmesi normatif olacaktır. Literatür bölümünde yeni medya çağında dini enformasyona dair akademik çalışma ve yaklaşımların derlendiği bölümde sınırlı kaynak üzerinden bilgi verildiği ve kavramların arka planın yeteri kadar tartışılmadığı görülmektedir. Örneğin otansite sorunu başlığında söz konusu kavramsallaştırmaya dair çalışmada geçerli bir referansın olmadığı ve verilen “Campbell & Lövheim, 2011, 1089” referansının da orijinal metin ile eşleşmediği tespit edilmiştir. Buna ek olarak araştırma önerisinde projenin özgün değerini gerekçelendirme noktasında ilgili literatürü tararken öneride de referans verilen bir makalenin içinde yer aldığı din ve internet özel sayısındaki (Religion and the Internet: Considering the online/offline connection, Special issue, Information, Communication&Society, Vol 14, 2011) çalışmaların kapsama dahil edilmemiş olması da önemli bir eksikliktir.   Proje ekibi daha önce proje önerisine benzer nitelikte iki çalışma yürütmüştür. Bu çalışmalardan ilki internet ortamındaki dini bilginin güvenilirliği sorununu ele alarak bu sorun çerçevesinde kullanıcı odaklı kalite kriterleri belirlemiş, diğer çalışmada ise belirlenen kriterlerin iletişim fakültesi öğrencileri tarafından ne kadar dikkate alındığı ve öğrencilerin bu çerçevedeki eleştirel yeterlilikleri araştırılmıştır. Proje önerisi ise temelde benzer araştırmanın daha geniş bir örnekleme uygulanmasını hedeflemektedir. Yapılmış bir çalışmanın kapsam ve örneklemi büyütülerek yapılması araştırmanın özgünlüğünü sağlayamaz. Çalışmanın evreni belirlenirken birbiriyle ilişkisiz farklı araştırma sonuçlarına dayanarak bir mantık yürütme yapılmıştır. TÜİK verilerine dayanarak internet kullanımının en yoğun olduğu yaş grubunun 16-24 yaş olduğu,  üniversite öğrencilerinin internet kullanım amaçlarına dair araştırmalara dayanarak bilgi edinmenin internet kullanım amaçlarının başında geldiği, Erciyes Üniversitesi İletişim Fakültesi öğrencileriyle yapılan araştırma sonucuna dayanarak ise internetin, araştırmaya katılan öğrencilerin en çok başvurduğu dini bilgi edinme kaynakları arasında yer aldığı sonuçları bir arada değerlendirilerek dini bilgileri internet kaynaklarına başvurarak öğrenenlerin büyük ölçüde üniversite çağındaki genç bireyler olduğu sonucuna ulaşılmıştır. Bu şekilde ulaşılan, dini bilgileri internet kaynaklarına başvurarak öğrenenlerin büyük ölçüde üniversite çağındaki gençler olduğu saptaması sorunludur.Araştırma evreninin neden Erciyes Üniversitesi ile sınırlandırıldığına dair makul bir açıklama yoktur. Erciyes Üniversitesi öğrencilerinin, üniversite öğrencilerinin tümünü temsil etmesi mümkün değildir. "	1,20
Proje önerisi, medya alanında dijital teknolojinin gelişimi ile birlikte ortaya çıkan yapıyı, Kayseri ili örneğinde gerek okuyucuların beklentileri gerekse de yerel basının bu konudaki yeterliliği üzerinden analiz ederek, yerel basının dijital dönüşüm sürecinde izlemesi gereken yola dair bir harita çıkarmayı amaçlamaktadır. Ancak projenin özgün değeri ortaya konulurken, dijital teknolojide yaşanan gelişmeler, teknolojik determinist bir bakış açısı ile teknolojiye salt olumlu özellikler atfedilerek tartışılmakta, buna karşın çalışmanın temel konusunu oluşturan yerel medya/basının günümüz toplumlarındaki işlevinin ne olduğu/nasıl olması gerektiğine dair herhangi bir bakış açısı sunulmamaktadır.Öneride, yerel basının varlık sebebi üzerine tutarlı bir tartışma yapılmadığı için, yerel basının en büyük sorununun dijital teknolojiye entegrasyon olduğu varsayılmakta ve öneri tamamen bu varsayımı verili kabul edilerek yapılandırılmaktadır. Türkiye’de yerel basının kendine özgü sorunları tartışılmadan konunun sadece medyada dijital dönüşümün gerekliliği üzerinden ele alınması önemli bir eksikliktir. Proje önerisinin 'yerel gazete işletmelerinin iş süreçlerinin birbirlerine benzediği ve dijitalleşme süreci sancılarının tüm sektörde hemen hemen aynı düzeyde yaşandığı' şeklindeki genel varsayımı sorunludur. Çalışma, Kayseri yerel basını ve okuyucusu üzerinedir. Bu kapsamda elde edilen veriler Kayseri ile sınırlıdır. Bu bakımdan istatiksel anlamda Türkiye yerel basını ve okuyucusuna genellenemez, dolayısıyla çalışma, Türkiye’nin bu alanda dijital yol haritası dönüşüm sürecine bir öngörü sağlamakla birlikte tam bir çerçeve metin oluşturma konusunda yetersiz kalacaktır. Proje önerisinde karma yöntemin kullanılması bir özgünlük nedeni olarak ifade edilmektedir. Ancak araştırmanın yöntem tasarımı ve uygulamaları göz önünde tutulduğunda karma yöntemin kullanılması çalışmaya özgünlük katmamaktadır. Hazırlanan anket sorularının genel olarak geleneksel gazete ve dijital gazete okuma alışkanlıklarına odaklandığı, sadece son bölümün yerel gazetenin dijital dönüşümünü merkeze aldığı görülmektedir. Bu haliyle anketin ilk bölümlerindeki sorularla odak grup görüşmeleri arasında bir bağ kurulması güçleşmektedir.  Proje önerisinin amaçları içinde yer alan 3. Madde: “Dijital dönüşümün, Pazar yapısını, teknik alt yapı ihtiyacını, paydaşlarla (reklam veren, okur, diğer kurum ve kuruluş temsilcileri) olan ilişkilerini nasıl değiştirdiğini ve yeni paradigmaya göre bu ilişkilerin nasıl düzenlenmesi gerektiğini ortaya koymak.” şeklinde yer almakla birlikte hukuksal alt yapı (kanunlar ve yönetmelikler) ile ilgili doğrudan bir hedef bulunmamaktadır. Araştırma önerisinin tutarlı bir sorunsalı yoktur ve buna dayalı olarak da teorik yaklaşım karmaşık ve birbiri ile tutarsız bir biçimde ele alınmıştır.	1,20
"Proje önerisi; Türkiye'de halihazırda var olan, babalık temasını taşıyan internet günlüklerinin metin temelli incelenmesini ve günlüklerin sahipleri ile derinlemesine görüşme yapılmasını kapsayan bir konuyu içermektedir. Projenin ana amacı “erkeğin aile temelli cinsiyet rollerinden biri olan babalık rolünün, onun günümüzdeki önemli performans alanlarından biri olarak çevrimiçi pratikler üzerinden ele alınarak, Türkiye’deki aktüel babalık algısına dair bir analiz gerçekleştirmek” olarak saptanmıştır. Böylelikle Türkiye’de aktüel çevrimiçi ortamda babalığın nasıl tanımlandığının analiz edileceği, Türkiye’ye özgü yeni nesil bir babalık tanımının yapılıp yapılamayacağının tartışılacağı, sosyolojik düşüncenin babalık nosyonunun güncelleneceği belirtilmiştir. Yöntem kısmında da belirtildiği gibi araştırma önerisinin evren ve örneklem büyüklüğü birbirine eşittir. Yani araştırmada çevrimiçi alanın dahi oldukça sınırlı bir kısmına bakılacaktır. Proje önerisinde, araştırma konusu olarak belirlenen 22 çevrimiçi günlük hakkında herhangi bir ön bilgilendirme yapılmamıştır. 22 babanın babalık deneyimlerine ilişkin çevrimiçi günlük tutma özellikleri dışında başka özelliklerinden (sınıf, eğitim düzeyi, kültürel background vs.) bahsedilmemiştir. Toplamda 22 babanın anlatısından hareketle Türkiye’ye ilişkin bir dönüşüm süreci analizi yapmak oldukça güçtür. Öneri metninin teorik çerçevesi belirlenirken çevrimiçi günlüklerde de yansımasını bulan yeni babalık rolünün hegemonik babalık rolünden farklılaştığı belirtilmektedir. Hegemonik erkeklik sınıf, heteronormatiflik, militarizm gibi çok geniş kapsamlı bir deneyimdir. Babaların sadece çocuk bakımına ve babalık deneyimlerine ilişkin bir günlük tutuyor olmalarından hareketle ve çocuk bakımının nasılına ilişkin herhangi bir değerlendirme yapılmaksızın günlüklerde temsil edilen yeni babalığı hegemonik erkekliğin dönüşümünün aracı olarak göstermek teorik olarak sorunludur. Ayrıca çevrimiçi ve çevrimdışı alanın etkileşimine dair herhangi bir yaklaşıma yer verilmediği için çevrimiçi alandaki günlüklerin incelenmesinin çevrimdışı dönüşümle nasıl ilişkilendirileceği de açık değildir. Proje önerisiyle aynı araştırma konusuna sahip olan ve benzer teorik bir yaklaşımdan hareket eden Demiriz ve Baran’ın araştırmasında beş çevrimiçi günlük analiz edilmiş araştırma sonucunda bu dijital günlüklerde ataerkil heteronormatif erkekliği yeniden üreten söylemler bulgulanmıştır. Mevcut araştırmadan örneklemi büyütmek ve kapsamı genişletmek dışında nasıl farklılaştığı belirtilmemiş, araştırmanın bulgularına ilişkin bir tartışma yürütülmemiştir.  Araştırma sorusu betimleyici bir araştırmayı zorunlu kılan oldukça geniş bir kapsama sahiptir. Araştırma, temel sorusunu ""Türkiye'de aktüel çevrimiçi ortamda babalığın nasıl tanımlandığı"" şeklinde ifade etmektedir. Bu tür bir araştırma sorusu betimleyici bir araştırma tasarımını zorunlu kılar ve buna göre araştırmanın babalık olgusuna dair tartışmaların çevrimiçi ortamdaki genel bir resmini çıkarmaya dönük olması beklenir. Aslında, ""babalık algısı"" gibi ölçümlenmesi çok da kolay olmayan bir olgunun betimlenmesi noktasında çalışmanın bu olgunun belli bir medyadaki (çevrimiçi ortam) temsiliyle sınırlanması, çalışmanın yapılabilirliği açısından oldukça makul olmakla birlikte, araştırma sorusu bu sınırlamayı işaret etmemektedir. Araştırma sorusunun bu şekilde sorulmasının getirdiği önemli noktalardan biri de araştırmanın kapsamıyla ilişkilidir. Bilindiği gibi çevrimiçi ortamlar sadece bloglarla sınırlı değildir. Hatta günümüzde bloglarının web ortamındaki bilgi yoğunluğu nedeniyle neredeyse görünmez oldukları bile iddia edilebilir. 2010'lu yılların internet ortamında her türlü enformasyonun paylaşıldığı, yeniden üretildiği -ki buna algılar da dâhildir- yerler artık büyük oranda sosyal ağlardır. Bu nedenle ""Türkiye'de aktüel çevrimiçi ortam"" denildiğinde akla gelecek olan mecra bloglar değil özellikle Instagram, Twitter, YouTube ve Facebook gibi sosyal medya platformları olmalıdır. Dolayısıyla araştırmanın ya bu platformları da kapsamına dâhil edecek şekilde tasarımını güncellemesi ya da bu mecraları hâlihazırdaki tasarımına neden dâhil etmediğini açık bir biçimde gerekçelendirmesi gerekir. Öneride kullanılacak yöntemin babalık ile ilgili algıların ve kimlik oluşumunun anlaşılmasında yeterli olmayacağı düşünülmektedir. İçerik analizi tek başına babalık algısına gibi çok katmanlı bir olguyu sadece metinler üzerinden açıklamakta yetersiz kalabileceği görülmektedir."	2,00
"Proje önerisinde, sosyal medya platformu Instagram'daki gönderilerin aldığı beğeni ve yorumların; etiketler, gönderi tipi, fotoğrafların içeriği ve kullanılan filtreler, gönderinin yapıldığı coğrafi konum ve gönderilerin paylaşılma zamanı vb. gibi parametreler çerçevesinde incelenmesi amaçlanmaktadır.Proje öneri metninin literatür özetinin önemli bir kısmı sosyal ağ platformlarına ilişkin oldukça genel bilgilere yer vermektedir. Önerinin literatür değerlendirmesi kısmı yetersizdir. Türkiye’de Instagram üzerine yürütülen araştırmaların yöntemsel yetersizliğine vurgu yapılırken uluslararası literatürde konuya ilişkin yapılan çalışmaların çok azına yer verilmiş, kısaca bu çalışmaların amacı ve yöntemi belirtilmiş ancak literatürün boşluğunu ortaya koyan yeterli eleştirel bir analiz yapılmamıştır. Ayrı ayrı çalışmalarda ele alınan farklı bağımsız değişkenlerin tek bir çalışma kapsamında ele alınarak kapsamlı bir araştırma planlamak araştırmayı başlı başına özgün kılmaya yetmemektedir. Ne tür fotoğrafların daha fazla beğeni aldığı, hangi gün ve saatlerin paylaşım için daha ideal olduğu, filtrelerin ülkelere göre hangi yaygınlıkta kullanıldığı, hangi tür filtrelerin daha fazla etkileşim aldığı vb. nitelikte çok sayıda çalışma mevcuttur. Proje önerisinde belirtilen amaç ve hedeflere erişildiğinde sosyal bilimlere nasıl bir katkı yapılmış olacağı muğlaktır. Öneride yer alan ifadeler erken dönem işlevselci yaklaşımların aşırı basitleştirici kavran setlerini hatırlatır biçimde son derece tek boyutlu, insan ve topluma dair bağlamsallıkları tamamen göz ardı eden bir anlatıma sahiptir. Bu anlatım neticesinde özgün değerin gerekçelendirilmesi noktasında başvurulan literatür sadece Instagram üzerine yapılan çalışmaları sayısal olarak ifade eden ve sınırlı gerekçe sunan bir literatürdür.Proje önerisinde yeni medya ve sosyal medya konularına son derece sınırlı bir şekilde değinilmektedir. Öneride teorik zeminin oldukça belirsiz kaldığı, elde edilecek verilerin nasıl bir kuramsal bakış açısıyla inceleneceğine dair bir açıklamanın yapılmadığı görülmektedir. Ayrıca verilerin nasıl elde edileceğine ilişkin yol haritası yeterince açıklanmışken, verilerin analizinde belirleyici olacak kuramsal yaklaşımlara yer verilmemiştir.Projenin araştırma tasarımı ""keşfedici"" olarak tanımlanmıştır. Bu anlamda araştırma tasarımı ilgili verinin Instagram'dan kazınması ve bu verilerin işlenmesi süreçlerinden oluşmaktadır. Buradaki temel sorun bu türden bir veri toplama ve analizinin keşfedici yöntem ile hiçbir ilişkisinin bulunmayışıdır. Keşfedici yöntem sadece ""olmayan bir şeyi ilk defa keşfetme"" amacıyla betimlenmez; içinde daha önce üzerine araştırma yapılmamış, ya da onunla ilgili çok sınırlı bir bilgi olan bir olguya derinlemesine, onun içine nüfuz ederek, kendini o olguya ya da onun bir parçasına dâhil ederek yapılan araştırmaları işaret eder. Dolayısıyla önerilen bu araştırmanın söz konusu yöntem tartışmalarını dikkate alması gerekmektedir."	1,00
Projenin özgün değerini ve alanını belirleme noktasında yeni öneride bu çalışmanın film çalışmalarıyla bağı olmadığı iddia edilmektedir, ancak çalışmanın başlığı da öncelikli olarak vatandaşlık ve toplumsal cinsiyet odağından çok sinemaya vurgu yapmaktadır. Türk sinemasının anahtar sözcüklerden birisi olduğu bir çalışmada sinemaya içkin alan bilgisinin dışlanması çalışmayı tam da iddia ettiği disiplinler arası olmaktan uzaklaştırmaktadır. Çalışmanın ana iddiası vatandaşlık imajının oluşmasında sinemanın belirleyici rolü olduğu üzerinedir. Bu durumda proje önerisinde sinema ve film çalışmalarının dışarıda bırakılması projenin özgünlüğünü olumsuz anlamda etkilemektedir. Çalışma 1960-1975 yılları arasında Yeşilçam melodramlarında vatandaşlık kurgusunu toplumsal cinsiyet bağlamında analiz etmeyi planlamaktadır. Ardalan kuramsal tartışma vatandaşlık çalışmaları ve toplumsal cinsiyet çalışmalarına dayanmaktadır. Bir kitle iletişim aracı olarak sinemaya ve konu ile ilişkili iletişim literatürüne yönelik tartışma proje metninde dışarıda tutulmuştur. Çalışmanın en önemli özgün değerinin ulus inşasında sinemaya biçilen rolü konu ederken, devlet vatandaş etkileşimine odaklanmasından ve milliyetçilik ve vatandaşlık literatürüne sinema dolayımlı bir analizle katkıda bulunmasından kaynaklandığı ifade edilmiştir. Çalışma ayrıca toplumsal cinsiyet çalışmalarını da kuramsal ardalana dâhil etmektedir. Bu çalışmalar analizde kullanılacak aile vb. metaforların nasıl değerlendirileceğine dair de bilgi verir. Bu çalışmalar doğrultusunda analizi yapılacak metinlerde kullanılacak kategoriler oluşturulacak ve vatandaş imgesinin kurulmasında ve cinsiyetlendirilmesindeki etkiye bakılacaktır. Tür olgusu önemlidir, melodram türünün belirli özellikleri nedeniyle mahkeme sahnelerinde ortaya çıkan çeşitli görünümler söz konusudur. Başka bir türün örneklerine bakıldığında mahkeme temsillerinin farklı olduğu görülür. Dolayısıyla film çalışmaları ve kitle iletişimi literatüründen de bu anlamda yararlanmak gereklidir. Benzer biçimde yöntem bölümünde vurgulanan 1980’lerde başlayan yerli sinema endüstrisindeki kırılma vb. olguları da kavrayabilmek için film çalışmaları ve Türkiye odaklı çalışmaları ele almak gerekir. 	2,20
"Bu çalışmanın amacı, okul öncesi işitme engelli çocuklar için görsel ve müziksel ritim uygulamalarının konuşma becerilerini arttırmaya yönelik öğretim materyali hazırlamaktır. Özel gereksinimli bireylerde erken müdahale ve disiplinler arası işbirliğinin önemi her geçen gün daha da değer kazanmaktadır. Farklı alanların bir araya gelerek eğitime dönük yeni ürünler ortaya koyması bu çocuklar için oldukça önemlidir. Ülkemizde de bu konuda daha çok ürüne ihtiyaç duyulmaktadır. Bu nedenle proje önerisi özel gereksinimli bireylerin eğitimine ilişkin alana katkı sağlama potansiyeli taşımaktadır.Ancak aşağıda belirtilen hususlar özgün değeri zayıflatmaktadır:Proje önerisinin dayandığı kuramsal altyapı oluşturulurken birçok farklı kuramdan bahsedilmekle birlikte araştırmaya hizmet edecek kuramsal temellerin bütünleştirilmediği görülmektedir. Proje önerisinde alanyazın ve mevcut uygulamaların yeterince incelenmediği, alanyazında hangi boşluğun nasıl doldurulacağı ve mevcut uygulamalardan geliştirilecek uygulamaların farkının ne olduğu açıklanmamıştır.Öneri kapsamında kullanılan alanyazının kapsamlı bir şekilde sentezlenmediği bu bağlamda araştırmanın gerekçesinin belirsiz olduğu görülmüştür. Ayrıca kaynak kullanımında birincil kaynağa ulaşmaktan ziyade zaman zaman “aktaran” şeklinde kaynak kullanımı yapıldığı görülmektedir. Bu durum alanyazındaki birincil kaynaklara ulaşılmadığını göstermektedir.Proje önerisinde üzerinde çalışılacak hedef davranışların neler olduğu ve bunlara yönelik ölçütler belirtilmemiştir.Öneri metninde işitme engellilerin dil gelişimi açıklanmış ancak bağımlı değişken olan konuşma becerilerine ilişkin bir paragrafla sınırlı bilgi verilmiş; ritim çalışmalarının bu çocukların konuşmalarının hangi boyutları üzerinde etkili olacağı açıklanmamış; sadece artikülasyondan söz edilmiştir. Proje önerisinde geliştirilecek olan materyalin ne olduğu, nasıl bir içeriğe sahip olduğu, hangi öğretim tasarımı modeline göre geliştirileceği, konuşma üzerindeki etkilerinin nasıl olacağına ilişkin beklentiler de alanyazın temel alınarak açıklanmamıştır. Ayrıca geliştirilecek bu materyalin çocukların konuşmasına yansımalarının nasıl ölçüleceği anlaşılamamıştır. "	2,60
"Bu proje önerisi ile kadın ve erkekler için beyin göçünün ekonomik, sosyal, çevresel, politik ve kurumsal nedenlerinin, panel veri kullanılarak ekonometrik olarak belirlenmesi hedeflenmektedir. Bunun yanı sıra bir anket çalışmasıyla beyin göçünün belirleyici faktörleri anlaşılmak istenmektedir. Projede iki farklı veri seti ile analizlerin gerçekleştirilmesi planlanmıştır. Bunlardan ilki 7x20 boyutunda bir panel veri seti, diğeri ise 20 farklı üniversitedeki öğrenciler arasından belirlenecek olan bir örneklem ile yapılacak anket çalışmasından elde edilecek veri setidir.  Aşağıda belirtilen hususların önerilen projenin özgün değerini önemli ölçüde kısıtladığı değerlendirilmiştir:İlgili literatürün yeterince detaylı şekilde incelenmediği görülmektedir. Önerinin mevcut literatürden hangi boyutlarda ayrıştığı ve literatüre nasıl bir katkı sunacağı yeterince izah edilmemiştir. Bu çerçevede Docquier, Beine ve öğrencilerinin beyin göçünün cinsiyetler bağlamında ele alındığı çalışmaları vardır ve bu çalışmalarda uygulanan ekonometrik modellerin teorik altyapılarının incelenmesi faydalı olacaktır.Projenin makro veri kullanılacak olan kısmı büyük oranda, proje önerisinde de atıfta bulunulan Acar (2017) çalışması ile benzerdir. Mevcut önerinin temel farkı ilave olarak kurumsal, politik ve çevresel değişkenlerin modele açıklayıcı değişkenler olarak eklenmesi ve kullanılacak yöntemdir. Eklenecek değişkenler öneriye belirli bir özgünlük katma potansiyeline sahiptir. Fakat bu katkı sınırlıdır. Yöntem olarak kullanılması önerilen Panel ARDL ve VAR yöntemlerinin Acar (2017) tarafından kullanılan yönteme göre ne gibi bir avantaj sağladığı yeterince tartışılmamıştır. Bununla birlikte, Panel VAR yönteminin projedeki araştırma sorusuna ve kullanılması planlanan veri setine uygun olmadığı değerlendirilmektedir.Proje önerisinde özgün değer olarak beyin göçünü iten ve çeken faktörlerin bir arada inceleneceği öne sürülmüş olmasına rağmen makroampirik modelde bu faktörlerin iki ayrı model halinde analize tabi tutulduğu görülmektedir. Bu durum da projenin özgün değerini sınırlandırmaktadır.Kullanılacağı öne sürülen bağımsız değişkenlerin teorik gerekçelerine ya da daha önce birçok yayımda kullanılmış olmalarına değinilmemiştir. Üstelik projede yapılacağı iddia edilen cinsiyete dair yaklaşımın nasıl yapılacağı, modellerin ekonometrik sorunlara nasıl çözüm bulacağı ve tahmin değerlerinin nedensellik boyutuna değinilmediği için literatüre nasıl bir katkı sunulacağı anlaşılamamaktadır. Ayrıca, öneride atıfta bulunulan Acar (2017) çalışmasında kadın ve erkekler için beyin göçünü belirleyen faktörler ayrı ayrı tahmin edilmiştir.Çalışmanın ikinci hedefi üniversite öğrencilerine yönelik yapılacak bir anket çalışması ile mikro ölçekte beyin göçünün beş temel kategori açısından nedenlerinin irdelenmesidir. Bu kapsamda yurtiçinde öğrenim gören öğrencilere yönelik bir alan araştırması yapılması planlanmaktadır. Ancak göç olgusuna sebep olan etmenlerin henüz işgücü piyasası ile buluşmamış, eğitim sürecinde yer alan bireyler üzerinden okunmaya çalışılması yetersiz bir yaklaşımdır. Bununla birlikte, birincil veri toplamaya yönelik araştırma tasarımının (örn; örneklem hacmi, niteliği vb.) açıkça ortaya konulmamış olması nedeniyle bu araştırma ile ne tür özgün bilgiler elde edilebileceği de anlaşılamamaktadır.Kullanılması planlanan yöntemlerin birbirleriyle bağlantıları açık şekilde belirtilmemiştir.Yukarıda belirtilen hususların bir kısmının revize proje önerisinin bir önceki değerlendirmesinde de yer aldığı görülmektedir."	1,20
"Önerilen projede Türkiye’de yenilenebilir enerjinin yaygınlaşmasının önündeki engellerin yatırım kararları üzerindeki etkileri analiz edilecektir. Türkiye için oldukça önemli olan yenilenebilir enerji alanında ekonomik/finansal, teknik, kamusal/politik coğrafi ve sosyo-kültürel engellerin yatırımlar üzerindeki etkilerinin belirlenerek hem literatürdeki boşluğu doldurmak hem de bu konuda doğru ve etkili politikalar oluşturulmasına katkı sağlamak amaçlanmaktadır. Önemli bir araştırma sorusu ele alınmakla birlikte proje önerisinin özgün değerini kısıtlayan aşağıdaki hususlar tespit edilmiştir:Proje önerisinde belirtildiği gibi ilgili alanyazında sınırlı sayıda çalışma olmakla beraber Türkiye için bu konuda yapılmış olan bazı çalışmaların dikkate alınmadığı görülmektedir. Örneğin; Özbuğday (2016). A Stated Preference Approach to the Analysis of Risk Perceptions for Renewable Energy Investments in Turkey: Evidence from Choice Experiments, Empirical Economics Letters, 15(11): 1101-1110). Bu husus, proje önerisinin özgün değerini kısıtlayan temel unsurlardan biridir.Daha önce Türkiye için yenilenebilir enerji yatırımlarına yönelik ekonomik, teknik, siyasi, sosyal ve çevresel engellerin öncelik derecesini analiz eden bazı çalışmalar mevcuttur. Proje önerisinde belirtildiği üzere, daha önceki çalışmalarda söz konusu faktörlerin öncelik sıralaması araştırılmıştır. Önceki çalışmalardan farklı olarak bu faktörlerin yatırım kararları üzerine etkisinin regresyon analizi ile araştırılacağı belirtilmiştir. Ancak regresyon modeline dayalı bir katkının nasıl bir özgün değer içereceği proje önerisinde ortaya konulamamıştır.Öneride hem mikro temellere dayalı hem de makro boyutu olan yatırım konusu teorik bir modele dayandırılmadan yalnızca regresyon modellemesi ile ele alınmıştır. Dolayısıyla özgün değeri kısıtlayan diğer önemli bir husus, bir yatırım fonksiyonu üzerine inşa edilmesi gereken ekonometrik modelin herhangi bir yatırım teorisine atıf yapılmadan sadece anket soruları üzerine inşa edilen basit regresyon modeline dayandırılmasıdır. Kaldı ki yapılacak olan anketin sorularının teorik temellerinin tartışılması gerektiği değerlendirilmiştir. Yöntem bölümüne yönelik şu tespitler de proje önerisinin özgün değerini kısıtlamaktadır: örneklem ve örneklemin alındığı evren hakkında yeterince bilginin sunulmaması, yenilenebilir enerjinin çok boyutluluğunun (rüzgar, güneş, biyokütle, hidro; lisanslı ve lisanssız yatırımcı ayrımı) örneklemede dikkate alınmaması, açıklayıcı değişkenler arasındaki yüksek korelasyona bağlı doğrusal bağlantı ve aşırı belirlenme (overfitting) hususlarının göz ardı edilmesi, dinamik özelliğe sahip yatırım fonksiyonunun statik logit modeliyle açıklanmaya çalışılması ve bunun modelden elde edilecek bulguların güvenirliğini azaltması.Yukarıda belirtilen bütün bu hususlar, önerilen projenin yeni bir bilgi sunma potansiyelini önemli ölçüde sınırlandırmaktadır."	2,00
"Proje önerisinde İBBS-2 sınıflamasındaki Hatay, Kahramanmaraş ve Osmaniye'yi içeren TR63 bölgesinde yapılacak çeşitli anket çalışmaları ile yabancı dil yeterliliği ve yabancı dil eğitimine ilişkin çeşitli araştırma sorularına cevap aranmaktadır. Ancak aşağıdaki hususların önerilen projenin özgün değerini önemli ölçüde sınırladığı değerlendirilmektedir: TR63 bölgesi verileri kullanılarak yapılacak analizin Türkiye geneline dair nasıl bir bilgi vereceği konusu irdelenmemiştir ve yine bu bölgenin Türkiye ekonomisi ihracat kapasitesi açısından ne derece önemli olduğu tartışılmamıştır. Ayrıca bu bölgelerde kullanılan yabancı dil çeşitliliğine ilişkin bir değerlendirme ve bu hususun yaratacağı etkilere ilişkin bir analiz planlanmamıştır.Proje önerisinde aşağıdaki hedefler belirlenmiştir:    1. Yabancı dil eğitiminde kullanılan beşeri ve bilişsel kaynakların etkinliğini analiz etmek.    2. İlk işe girişte ön şart olarak koşulan dil yeterliliğinin mesleklere göre değişip değişmediğini ortaya koymak.    3. İş ortamında, yabancı dil bilgisinin hangi mesleklerde daha yoğun kullanıldığını analiz etmek    4. Teknoloji kullanılan mesleklerde yabancı dil edinimi ve teknoloji kullanımı arasındaki ilişkiyi araştırmak    5. Yüksek teknolojili mal ihracatı ve yabancı dil yeterliliği arasındaki ilişkiyi araştırmak    6. Yabancı dil yeterliliği ile ihracata dayalı büyüme arasındaki ilişkiyi araştırmakBununla birlikte, yöntem kısmında aşağıdaki üç hipotezin test edileceği belirtilmektedir:    1. TR63 bölgesinde okullarda verilen yabancı dil eğitimi yetersizdir.    2. Farklı mesleklerde ve sektörlerde yabancı dil kullanımı farklı düzeylerde gerçekleşmektedir.    3. Yabancı dil yeterliliği arttıkça dış ticarette teknolojik mal ve hizmetlerin ticareti artmaktadır.Önerilen projenin hedefleri ile yöntemde belirtilen hipotezler birbirleri ile net bir şekilde ilişkilendirilmemiştir. Ayrıca, özgün değere ilişkin değerlendirmenin yapılabilmesi için gereken literatür tartışması öneride mevcut değildir. Proje önerisinde cevap aranan soruların literatürde ne ölçüde cevaplandırıldığı, mevcut proje önerisinin literatüre hangi düzeyde katkı sağlayacağı yeterince açıklanmamıştır. Test edilmesi hedeflenen hipotezler arasındaki ilişki de yeterince kurulamamıştır.Ayrıca test edilmesi öngörülen hipotezlerin hangi açılardan önemli olduğu ve literatüre katkı sunabilecek nitelikte olup olmadığı da yeterince tartışılmamıştır. Çalışmanın sadece TR63 bölgesinde gerçekleştirileceği de göz önünde bulundurulduğunda, ele alınan araştırma sorularına verilecek cevapların, politika yapıcılara katkısının sınırlı kalabileceği değerlendirilmiştir.Yönteme ilişkin sorunlar (örn; analizde kullanılacak modelin, modeldeki değişkenlerin, değişkenlerin oluşumunda kullanılacak anket sorularının belli olmayışı, araştırılan neden-sonuç ilişkilerinin açık olmayışı vb.) da projenin özgün değerini sınırlamaktadır."	1,60
"Önerilen proje, finansal eğitim ve finansal okuryazarlık, ayrıca finansal okuryazarlık, finansal tecrübe, risk tercihleri, aileden geçen tercihler ve finansal yanılgılar arasındaki ilişkileri araştırmayı hedeflemektedir. Finansal konularda bilgi sahibi olmanın rasyonel yatırım yapmaya katkı sağlayıp sağlamadığına ilişkin literatürde birçok çalışma bulunması ve önerilen projenin bu çalışmalardan farklılıklarının ve yapacağı ilave katkıların belirgin olmaması projenin özgün değerini sınırlandırmaktadır. Bu durum proje önerisinde de belirtilmektedir: ""Mevcut çalışmaların içinde önerilen projeye en benzer çalışmalar yaygın etkisi kısıtlı olan mecralarda (uluslararası atıf endeksinde yer almayan dergiler, çalışma raporları, tezler gibi) basılmıştır."" Her ne kadar yürütücü yapmayı planladığı metodolojik yenilikler ile literatürden ayrışacağını ifade etse de yöntem bölümünde kayda değer özgün, metodolojik katkı saptanamamıştır.Ayrıca, projede kurgulanan deneysel ortamdan elde edilecek sonuçların politika yapıcılara yol göstermede yetersiz kalacağı tahmin edildiğinden özgün değerin kısıtlı olacağı düşünülmektedir. Son olarak, proje önerisindeki örneklemin Bilgi Üniversitesi öğrenci ve velilerinden oluşuyor olması (sosyodemografik farklılıkların az olması nedeniyle) proje sonucunda elde edilecek demografi ile alakalı sonuçların genelleştirilmesini zorlaştıracaktır. Bu durum da projenin özgün değerini sınırlandırmaktadır."	2,00
"Proje önerisinde 46 sorudan oluşan bir anketin 3.000 kişiye yüz yüze uygulanmasıyla elde edilecek veriler kullanılarak, Türkiye’de elektrikli araç satın alma istekliliğini etkileyen faktörlerin (finansal engeller, teşvikler vs.) bir ikili (binary) logit modeli tahmin edilerek saptanması planlanmaktadır. Türkiye’de elektrikli araç satın alma istekliliği ile ilgili mikro veri kullanılarak çalışma yapılmamış olması proje önerisinin özgün değerini artıran bir unsur olarak görülebilir. Ancak bu noktada, proje önerisinin akademik özgün değerinin ortaya konması için yeterli tartışma gerçekleştirilmemiştir. İlgili alanyazında yapılan çalışmalarda daha önce yanıtlanmamış hangi iktisadi kavramsal (notional) meselelerin, bu araştırma önerisi ile yanıtlanabileceği ortaya konulmamıştır. Proje önerisi, mevcut haliyle bir pazarlama araştırmasının niteliklerine sahip olup mikro ve makro açıdan iktisat literatürüne ne gibi bir yenilik getireceği sorusunun cevabı verilmemektedir. Bir diğer husus, proje önerisinde kullanılması planlanan regresyon modelinin teorik bir dayanağının ortaya konulmamasıdır. Araştırma sorusu niteliği bakımından bir tüketici talep fonksiyonu tahminini gerektirmekle birlikte öneride talep teorisinden hareket edilmeden anket verilerine dayalı bir talep modelinin tahmin edilecek olması önemli bir eksiklik olarak değerlendirilmiştir. Bunların yanı sıra, proje önerisinde ilgili alanyazının yeterince taranmadığı dikkat çekmektedir. Alanyazında önemli olduğu değerlendirilen aşağıdaki çalışmalara konu, kapsam ve literatür özeti bölümünde yer verilmemiş olması alanyazın taramasının derinlemesine yapılamadığı hususunu gündeme getirmiştir:- Axsen, J., & Kurani, K. S. (2013). Hybrid, plug-in hybrid, or electric?What do car buyers want?. Energy Policy, 61, 532-543.- Hackbarth, A., & Madlener, R. (2013). Consumer preferences for alternative fuel vehicles: A discrete choice analysis. Transportation Research Part D: Transport and Environment, 25, 5-17.- Hidrue, M. K., Parsons, G. R., Kempton, W., & Gardner, M. P. (2011). Willingness to pay for electric vehicles and their attributes. Resource and energy economics, 33(3), 686-705.Ayrıca, alanyazın taramasında son 10 yılda yapılan çalışmalara odaklanılmış olması araştırma sorusunun tarihsel perspektiften nasıl ele alındığının öneride tartışılamamasına yol açmaktadır. Örneğin; satın alma istekliliği kavramının temelleri 1950li yıllara kadar uzanmasına rağmen öneride kavramın bu çerçevede ele alınmadığı görülmektedir.Son olarak, proje önerisinin mevcut haliyle daha önce yapılmış çalışmaların bir Türkiye uyarlaması olduğunun değerlendirilmiş olması da özgün değeri kısıtlamaktadır."	2,17
Bu proje ile firma bazlı Girişimci Bilgi Sistemi (GBS) mikro veri setleri kullanılarak Suriyeli sığınmacı akımının firmaların ihracat performansları ve üretim yapıları üzerindeki etkileri ile bu etkilerin sektör ve bölgelere göre dağılımı araştırılacaktır. Ayrıca, ihracattaki ürün gamı, üretimin teknoloji içeriği ve destinasyon ülke kompozisyonu üzerindeki etkiler de incelenecektir. Suriyeli sığınmacıların işgücü piyasaları üzerindeki etkilerine dair literatür gün geçtikçe gelişmektedir. Proje önerisinin Suriyeli sığınmacıların firmaların ihracat performansları, ürün gamı, üretimin teknoloji içeriği ve destinasyon ülke kompozisyonlarına etkisini tahmin eden bir çalışma olma özelliği ile özgün değerinin olduğu düşünülmektedir.Ancak sığınmacıların dış ticaret üzerindeki etkilerinin araştırılmadığı ve bu konuda önerilen projenin bir ilk olduğu ileri sürülmüştür. Ekonomi sosyolojisi yazınında özellikle göçmen ve sığınmacıların oluşturdukları hemşehri dernekleri üzerinden kolektif işçi dövizi (remittance) gönderimleriyle ya da bireysel ilişkilerle ticareti nasıl etkiledikleri çeşitli kıtalardaki sığınmacı ve göçmenler için araştırılmıştır. Bu literatürden öneride bahsedilmemiştir. 	4,80
Önerilen projenin amacı, Türkiye’de ilk olarak 1989 yılında pilot olarak 2 şehirde uygulanan, daha sonra yıllar içerisinde aşamalı olarak genişletilip 2004 yılı itibarıyla tüm Türkiye’de uygulanmaya başlanan Taşımalı Eğitim programının etkilerini analiz etmektir. Uygulanan politikaların etkinliklerinin değerlendirilmesi alanındaki çalışmalar özellikle kamu kaynaklarının etkin kullanımı bağlamında önemlidir. Bu çalışma bu alanda bir katkı yapmayı hedeflemektedir. Bu soruyu önerilen yöntemle ve iktisadi etkileri açısından Türkiye'de ciddi şekilde araştıracak ilk çalışma olması nedeniyle önerilen projenin özgün değeri bulunmaktadır. Konu ülkemizin eğitim ve kalkınma politikaları açısından büyük önem taşımaktadır. Kız/erkek ayrımında yapılacak analizler, taşımalı eğitimin cinsiyet eşitsizliği üzerindeki etkilerini ortaya çıkarması bakımından da ayrıca önemlidir. 	5,40
Proje önerisinde, engelli istihdamına yönelik kota yöntemi ile neden arzulanan sonuçların elde edilemediğinin tespit edilmesi ve kota üzerinde engelli istihdam eden iyi uygulama örneklerinin incelenmesi yoluyla engelli istihdamı konusunda kamu politika ve stratejilerine yön verecek temel argümanların üretilmesi amaçlanmıştır. Bu bağlamda, projenin özgün değer taşıdığı değerlendirilmiştir. Ancak, projenin temelini teşkil eden engellilerin bakış açılarının analize dâhil edilmemesi projenin özgün değerini sınırlandırmıştır. Ayrıca, platformun sürdürülebilirliği ve işleyişi noktasında yeterince bilgi sunulmaması da özgün değeri kısıtlayan bir diğer unsurdur.   	5,00
Proje önerisi, 15 yaş dilimindeki çalışanların maliyetini ifade eden asgari ücretin artmasının işgücü talep ve arzı üzerindeki etkisini piyasa değişkenleri (rekabetçi piyasa ve monopson piyasası) çerçevesinde ortaya koymayı hedeflemektedir. Ayrıca, asgari ücret etkisinin işsizlik, kayıt dışılık ve okullaşmaya ilişkin bütünsel bir tahmininin yapılması hedeflenmiştir. Araştırmada sadece 15 yaş ele alınmış olup diğer yaş gruplarının yayılım etkisinin ihmal edilmiş olmasının projenin özgün değeri sınırlandırdığı değerlendirilmiştir. Proje önerisinde, 2010-2014 dönemi için tanınmış olan uygulamanın anlatımında “eksik ödeme” kavramı yerine “kısmi riayet” deyiminin tercih edilmesi, araştırma kurgusunu bütünüyle etkilediğinden projenin özgün değerini kısıtlayan bir diğer husustur.  Araştırmanın tasarımında yasanın çıkarıldığı 2014 yılı temel referans noktasıdır. Ancak 2014 yılında araştırmada kullanılması planlanan temel veri setinde (HİA) gerçekleştirilen köklü yapısal değişiklikler iki alt dönemi karşılaştırmayı güçleştirmesine rağmen proje önerisinde buna dair bir çözüm yolu önerilmemiştir. 	3,80
"Proje önerisi, Türkiye’de kadınların “sosyal yardımdan” yararlanması ile “istihdamı” arasındaki ilişkiye odaklanmıştır. Ancak projenin özgün değerini önemli ölçüde sınırlayan birtakım hususlar mevcuttur: Proje önerisi gerekli bilimsel terminolojiye ve kuramsal çerçeveye sahip değildir. Proje önerisi daha önce gerçekleştirilmiş çalışmalarla [Yıldırım ve Dal (2016); Kutlu, 2016; Akkaya ve Kaya (2013); Aydin (2012)] büyük oranda benzerlik göstermektedir; bu çalışmalardan farklılaştığı ifade edilen hususlar (veri setinin genişletilmesi ve kadınlara odaklanılması) özgünlük için yeterli değildir.Proje tasarımında kadınların işgücüne katılımı ile kadın istihdamı kavramları birbirine karıştırılmıştır.Proje önerisinde özne istihdam edilmek istenen kişilerin sayısı ya da oranı değil, istihdam edilmiş kişilerin oranıdır. İşgücüne katılma oranı prim ödeme yükümlülüğü olanları anlatmaz, katılma isteğinde olanları gösterir. Bu iki oran arasındaki yüzde 5,7’lik farka özen göstermeden yürütülecek araştırma yanılgılara yol açacak sonuçlar üretebilecektir. Sosyal güvenlik sistemini oluşturan üç temel bileşen olan sosyal sigorta, sosyal yardımlar ve sosyal hizmetler kavramlarının birbirine karıştırılması söz konusudur. Sosyal yardımların hanehalkı bazında araştırmaya dahil edilmesi tutarlılık açısından daha güvenilir sonuçların elde edilmesini sağlayacaktır.Bu gibi önemli bir sorunun analizinde tek bir yıla ait verilere odaklanmak ve bundan genel sonuçlar elde etmek araştırma tasarımı bakımından oldukça sakıncalıdır."	2,20
"Küllüoba, Orta Anadolu, Kuzeybatı Anadolu ve Ege Bölgesi ile iletişim açısından coğrafi olarak önemli bir konumda; aynı zamanda sahip olduğu uzun süreli tabakalarıyla kronolojik boşlukları tamamlama potansiyeline sahiptir. Dolayısıyla proje kritik bir bölgede İlk Tunç Çağı Kronolojisine yapacağı katkısı bakımından özgündür. Bununla birlikte proje konusunu oluşturan Küllüoba'nın mimari, seramik, metal gibi buluntuları hâlihazırda çalışılmış olduğundan bu buluntuların kesin tarihlemesinin yapılması Batı Anadolu'daki İTÇ kültürlerinin gelişim silsilesi ve etkileşim şablonlarının anlaşılmasında bir model olarak katkı sağlayacaktır. Buna karşın C14 analizlerinin seramik, mimari ve diğer buluntularla karşılaştırılmalı olarak değerlendirilmesi ve Küllüoba’nın kesin ve rölatif kronolojisinin bölgeler arası karşılaştırmalar yoluyla yeniden sorgulanması proje önerisinde eksik kalmıştır. Ayrıca konu bağlamında Anadolu’daki diğer İlk Tunç Çağı anahtar yerleşimleri yeterince dikkate alınmamıştır. "	4,17
"Projede ele alınan konu ve başlık dikkate alındığında toplumsal değişmeleri açık bir şekilde yansıtan kuşaklar arası farklılaşmaları en açık gösteren Y kuşağı üzerine yapılan çalışmalar önemini devam ettirmektedir. Proje önerisinin bu alana yönelik olması projenin özgün değerini olumlu yönde etkilemektedir. Ancak, öneri ""Y Kuşağının Kapsamlı Analizi""ni yapabilme iddiasını taşımakla birlikte, Y kuşağına ilişkin analiz yapılacağı belirtilen faktörlerin (değer, başarı, katılım ve online davranışlar) belirli bir problematik üzerinden ele alınmadığı görülmektedir. Söz konusu faktörlerin açık ve net bir biçimde tanımlanmadığı ve kapsam ve sınırlılıklarının belirtilmediği görülmektedir. Örneğin, “katılım” ifadesi ile ne tür (siyasal, ekonomik, sosyal vb.) bir katılımdan bahsedildiği belirgin değildir. Ayrıca, önerinin yöntem kurgusundaki temel sorunlar dikkate alındığında projenin özgün değeri zayıflamaktadır. Özgünlüğü zayıflatan diğer bir nokta da, konunun disiplinlerarası bakış açısı gerektirmesine rağmen önerinin “işletme disiplininin” hakimiyetinde ele alınmış olmasıdır."	2,80
Proje önerisinde Birleşmiş Milletler Kentsel Gelişim Endeksi esas alınarak üç ilde 5 farklı kategoride istatistiksel veriler ve mülakat tekniğiyle bir kentsel gelişim endeksinin hazırlanmasının hedeflenmesi çalışmaya özgün bir değer katmakla birlikte bu tür gelişme endekslerinin daha önce farklı bağlamlarda kullanılmış olduğunu belirtmek gerekir. Dolayısıyla proje mevcut bilimsel bilgiyi ilerletmek veya pratik bir sorunu çözmek açısından özgün bir katkı yapma niteliğini haiz değildir. Bunun yanı sıra, projenin araştırma sorunu somut olarak tanımlanmamıştır. Projenin Erzurum, Erzincan, Bayburt kent ölçeklerinde hangi sorunlara dayalı olarak tasarlandığı ve ne tür çözüm önerileri sunduğu belirtilmemiştir. Çalışmanın nicel verileri TUİK ve KUDAKA gibi çeşitli kurumlardan elde edilebilir niteliktedir. Her ne kadar proje tasarısında bir nitel çalışmayla endeksin zenginleştirileceği ve bu nedenle özgün olduğu ileri sürülmekteyse de nicel verilerle nitel verilerin nasıl sentezlenerek ortak bir endeks oluşturulacağının açık olmaması nedeniyle özgünlük iddiası zayıflamaktadır. Ayrıca çalışmaya özgünlük kattığı düşünülen nitel araştırmadaki soruların, nicel araştırma verilerinin eksik bıraktığı hangi konuları tamamladığına dair açıklama sunulmamıştır. Dolayısıyla yöntemdeki muğlaklık projenin özgün değerini olumsuz etkilemektedir. İlgili literatürün değerlendirilmesinde özellikle ulusal bağlamda yapılmış olan çalışmalara yeterince referans verilmediği görülmektedir. Kentsel gelişim endeksi oluşturmaya yönelik farklı disiplinler tarafından il özelinde de olmak üzere birçok çalışma mevcuttur. Kentsel gelişme endeksleriyle ilgili mevcut çalışmalar/yaklaşımlar çözümlenerek, projede bunlardan hangi/hangilerinin benimsendiğinin açıkça ortaya konulmamış olması sebebiyle literatürün yeterli ölçüde incelenmediği kanaati oluşmuştur. Projenin yöntem, yönetim ve yaygın etki bölümlerinde sıklıkla belirtilen KUDAKA verilerinin güncellenmesi çalışmasının önerinin amaç ve hedefleri bölümünde yer almaması bir eksiklik olarak görülmüştür. 	2,80
Proje konusu dünyanın ve Türkiye’nin güncel bir sorununa değinmesi açısından önemlidir. Bu bağlamda çalışma göç yönetimiyle ilgili literatüre ve politika yapımına katkı sağlayıcı potansiyel taşımaktadır.Öneride projenin özgünlüğü iki ana başlıkta ifade edilmektedir. İlki daha önce bu kadar sayıda veri kaynağına başvurularak bir araya getirilen ve göç yönetişimi konusunda sosyal politikaların nitel ve nicel başarısını ölçümlemek için metot geliştirmiş bir çalışmanın mevcut olmayışı, ikincisi de göç yönetişimi konusunda başvurulan politika ve uygulamaların başarısı test edilirken iki katmanlı bir araştırma metodunun kullanılacak olması şeklinde gerekçelendirilmektedir. Araştırmanın özgünlüğü veri kaynağının çokluğu ile izlenecek iki katmanlı araştırma metodunun kullanılmasına bağlanmaktadır. Bu açıdan değerlendirildiğinde çalışmanın özgün değerinin yeterince ifade edilmediği anlaşılmaktadır. Öneride, Türkiye’de başarılı bir göç yönetimi olduğunun uluslararası ölçütler çerçevesinde ortaya konulmaması ve gerekçelendirilmemesi bir eksiklik olarak değerlendirilmiştir. Ayrıca örneklem olarak belirlenen Sultanbeyli Belediyesinin seçilmesinin ve başarılı bir örnek olma ön kabulünün bilimsel olarak gerekçelendirilmediği tespit edilmiştir. Göç yönetimi konusunda görev, yetki ve sorumluluğa sahip olan AFAD, Göç İdaresi Genel Müdürlüğü gibi kurumlar tarafından hazırlanmış politika ve strateji belgeleri, araştırma ve projelere ilişkin bilgilere öneride yeterince yer verilmemiştir. Türkiye’nin göç yönetimi literatürüne ilişkin çalışmalara yeterince yer verilmemiştir. “İdeal bir göç yönetişim endeksi oluşturma” iddiası nedeniyle daha önce üretilmiş olan göç yönetim endekslerinin uygulanabilirlik ve işlevsellikleri hususunda yeterli tartışma yapılmamış, literatür yeterince irdelenmemiştir. Ayrıca göç süreçleri ile göç yönetimi ve politikaların ülkelerin ekonomik sosyal, siyasal ve diğer durumlarına göre farklılıklar taşıyabileceği gerçeği göz önüne alındığında öneride dile getirilen “ideal bir göç yönetişim endeksi oluşturma” amacı oldukça iddialı görülmektedir.Projeyle ilgili göç, göç yönetişimi gibi temel terimlerin kavramsal ve operasyonel tanımları yapılmadığı için çalışmanın kapsamı muğlak kalmıştır. Projede bir problem analizi yapılmış olmakla birlikte, net ve anlaşılabilir şekilde ortaya konulmamıştır. Belirlenmiş olan kriterlerin hangisinin belediyelerin görev ve yetki alanlarıyla ilgili olduğu hangisinin merkezi yönetimle ilgili olduğu anlaşılamamaktadır. Dolayısıyla belediyenin başarılı bir uygulama gerçekleştirdiğine ilişkin değerlendirmenin, sorumlu olmadığı kriterler üzerinden yapılması isabetli olmayacaktır. 	3,00
Proje önerisinde kullanılan kavramların operasyonel tanımları yapılmadığı, araştırma probleminin net bir şekilde ortaya konulmadığı görülmektedir. Yaşam tarzı ve yaşam tarzı göçü, alternatif yaşam arayışı, yüksek nitelikli göç gibi araştırmanın özgün değerini doğrudan etkileyen kavramların tanımlanmadığı belirlenmiştir. Öneride İstanbul ve Ankara’dan İzmir’e yöneldiği gözlemlenen göçün yaşam tarzı göçü başka bir ifade ile özgün bir alternatif yaşam arayışı olduğu iddiası bilimsel verilerle temellendirilememiştir. Bu durum özgün değeri olumsuz etkilemiştir.Öneride projenin özgün değerine ilişkin “ülke içi yüksek niletikli yaşam tarzı göçünü ele alacak olmasıdır” ifadesi yer almaktadır. Ancak literatür özeti uluslararası göçe odaklanmış olup söz konusu özgün değerle bağlantısı kurulamamıştır. Proje konusunun uluslararası göç ve ulusal düzeyde göç boyutlarının yaşam tarzı göçü açısından ayırıcı-farklılık taşıyıcı yanları açık biçimde ortaya konulmamıştır. Buna bağlı olarak proje önerisinin bunlardan hangisini ele alacağı net biçimde belirtilmemiştir. Bu sebeple araştırmanın amaçları, hedefleri, literatürde dolduracağı boşluk ve katkılar üzerinden özgünlüğünü tespit etmek güçleşmektedir. Özgün değere ilişkin bir diğer ifade de “Kentten kente yaşam tarzı göçünün ayırıcı özellikler barındıran yeni bir türünün ele alındığı proje, konu özelinde yapılan ilk kapsamlı çalışma olma niteliği taşıması ile ayırıcı bir özgün değere sahip olacaktır” şeklindedir. Oysa ilgili literatürde farklı illere yönelik de olsa benzer çalışmaların var olduğu görülmektedir. Proje önerisinde yöntemde görülen sorunlar da projenin özgün değerini zayıflatmaktadır. Yöntem kısmında temel kavramlarla ilgili bazı sorunlar gözükmektedir. Örneğin, öneride “İkinci olarak anket yöntemi ile mülâkatlar sonucu ortaya konan durumun yaygınlığı araştılacaktır” denmektedir. Oysa anket bir yöntem değil, veri toplama tekniğidir. 	1,40
Proje, bölgesel ölçekte ekonomik ve sosyal gelişmeye katkı amacıyla faaliyet gösteren Kalkınma Ajanslarının politika yaklaşımlarının iklim değişikliğinden kaynaklanan güncel koşullara cevap verebilecek biçimde yeniden yapılandırmasını konu olarak ele alması açısından günceldir ve özgünlük potansiyeli taşımaktadır. Öneri iklim değişikliği hususunda yerel ve ulusal düzey arasında bölgesel düzeyi de öngörmesi bakımından önemlidir. Öneri Kalkınma Ajanslarının yeniden yapılandırılması iddiasını taşımasına rağmen, Kalkınma Ajanslarının yasal ve yönetsel mevcut durumuna ilişkin yeterince bilgi sunulmamış ve bu durumla ilgili literatür yeterince tartışılmamıştır. Ayrıca Kalkınma Ajanslarının yetki ve görevleri göz önüne alındığında projenin bir kapasite geliştirme değil de yeniden yapılandırma amacı taşıması oldukça iddialı bulunmuştur.Öneride Türkiye’de iklim değişikliğiyle ilgili olarak mevcut durumun analizinin detaylı yapılmadığı görülmüştür. Kalkınma Ajanslarının iklim değişikliği politikasındaki görev, yetki ve sorumluluklarına ilişkin değerlendirme yapılmamıştır. Neden Kalkınma Ajansları düzeyinde böyle bir çalışma yapılmasına gereksinim duyulduğu açıklanmamıştır. Kalkınma Ajanslarının ülkemizde iklim değişikliğiyle ilgili desteklemiş olduğu projelere dair bilgi sunulmamıştır. 	3,60
"Revize edilmiş olan proje önerisi Türkiye’de çok partili siyasi hayat döneminde (1946 - 2010) skandalları, siyasal tercih anlamında siyasi yelpazenin üç kanadında (sol, sağ ve merkez) yer alan üç gazetede yer bulan haberler üzerinden medyada yer alınış şekliyle ele alma iddiasını taşımaktadır. Araştırma tüm skandal türlerinin (siyasi, mali, cinsel ve söylem) medyada nasıl yer bulduğunu İnşacı yaklaşım çerçevesince sıralamak suretiyle analize tabi tutacağını ifade etmektedir. Bu konu uluslararası literatürde, özellikle medya ile bağlantılı olarak geniş ölçüde ele alınan bir konudur. Türkiye siyaseti üzerine yapılan doğrudan bu konuyu ele alan çalışmalar uluslararası araştırmalara nazaran daha az sayıdadır. Bu bakımdan politik skandalların incelenmesi önemlidir. Ancak aşağıda yer alan hususlardan ötürü projenin özgün değeri kısıtlı kalmıştır:Revize edilen projede literatüre ilişkin eklemelerin yeterli olmadığı düşünülmektedir. Yapılan eklemeler betimleyiciliğin ötesine geçmemiş ve incelenen konuyla ilişkilendirilmemiştir. Yapılan eklemeler medyanın temsil sorunu, skandalın nasıl tanımlandığı ve skandalın işlevlerinin ne olduğuyla ilgili tartışmalarla sınırlı kalmış olup; değinilen kuramsal yaklaşımlar diğer ülkelerde yapılan ampirik çalışmalarla desteklenmemiştir.Projenin kavramsal çerçevesinin halen açık olmadığı, böylesine dönemsel bir inceleme için varsayım ve hipotezlerin geliştirilmediği görülmektedir. Dolayısıyla projenin dönemsel ilişkisel bir analizden ziyade, ayrıntılı bir veritabanı oluşturmaya yönelik olduğu izlenimi oluşturmuş. Projede önerilen çalışma ağırlıklı olarak tasvir içermektedir ve teorik olarak detaylandırılmamıştır. "	3,20
Popülizm ve popülist partilerin siyasi tabanının güçlenmesi konusu son yıllarda en çok ön plana çıkan konular arasındadır. Bu konuyla ilgili Türkiye siyaseti kapsamında da çok sayıda çalışma yapılmış olmasına karşın popülist partilere oy verme davranışını belirleyen dinamikler üzerine yeterince eğilinmemiştir. Bu bağlamda söz konusu proje önerisinin sosyal güvenin popülist partileri destekleme üzerindeki etkileri araştırmayı hedeflemesi bakımından önemli olduğu düşünülmektedir.Hipotezlerin nasıl ölçüleceği anlatılmış olmasına rağmen, projenin özgün değerini düşürecek önemli bir husus, popülizm kavramının ve tarihçesinin ele alındığı eserlere yoğunlaşılıp projenin ana konusu olan popülist tutumları etkileyebilecek faktörlerle ilgili var olan çalışmalara yeterince değinilmemiş olmasıdır. Örneğin, popülist tutum ölçeğine göre iki ülke arasındaki farklı seviye açıklanmış ama bütün proje bu seviye farklılıklarının üzerine kurulmuş olmasına rağmen bu farkı belirleyen dinamiklere değinilmemiştir. Proje önerisinin özgün değerini sınırlandıran bir diğer etken de proje sonuç ve çıktılarının popülizmle mücadelede ne şekilde kullanılacağı ile alakalıdır. Proje önerisi popülizmi, sebeplerini, sonuçlarını ele alma iddiasını zikretmekle birlikte, popülizm sorununun üstesinden nasıl gelineceği hususunu açık biçimde ortaya koyamamıştır. Özgünlüğün hangi noktada olduğu tam ve net biçimde izah edilememiştir. Popülizmi ortaya çıkaran makro ve mikro etkenlerden hangisinin bağımlı, hangisinin bağımsız değişken olduğu ortaya konulmadan, sonuçlardan yola çıkarak özgün bir yaklaşım getirileceği hususu izah edilmeden ortaya atılan özgünlük iddiası tartışmalı olacaktır. 	3,60
Revize edilmiş olan bu proje önerisinin iki temel hedefi vardır. Bu hedefin ilki bireylerin farklı kişilik özelliklerinin siyasal katılıma olan etkisini test etmektir. İkinci hedef ise liderlerin farklı kişilik özelliklerinin bireylerin oy tercihlerini nasıl etkilediğini anlamaktır. Uluslararası literatürde politik psikoloji alanına yönelik ilgi giderek artmaktadır ancak Türkiye siyaseti ile ilgili çalışmalar bu bakımdan sınırlıdır. Söz konusu proje önerisi kişilik özellikleri üzerinden siyasi davranışları ve tercihleri Türkiye özelinde anlamaya çalışması bakımından özgündür. Her ne kadar kişilik özelliklerine eğilmek bir anlamda toplumsal ve kurumsal dinamiklerin öneminin arka plana itilmesi bakımından eleştirilebilir olsa da benzeri bir çalışmanın olmaması proje önerisini değerli kılmaktadır. Ancak kişilik envanteriyle ilgili yerelleştirme/uyarlama yapılmamış, sadece anlaşılabilirlik üzerine odaklanılmıştır. Ayrıca elde edilecek verilerin bireyin sosyal, kültürel, ideolojik, ekonomik ve çevresel niteliklerinden mi yoksa bireysel özelliklerinden mi kaynaklandığının nasıl ayırt edileceği proje önerisinde açıklanmamıştır. Bu nedenle ortaya konulacak veri ve sonuçların akademik camiaya sunacağı değerlendirmelerin ne derecede güvenilir ve geçerli olacağı tartışmaya açık bir husus olacaktır. Bu durum da projenin özgün değerini zayıflatmaktadır.	4,80
"Proje, şiddet kavramını, özellikle ülkemizde ataerkil kültür üzerinden bir şekilde erkekle özdeşleştirilmesine karşın daha kapsayıcı bir perspektiften ""güçlü olanın kontrol etmesinin kabul edilebilirliği"" ve dolayısıyla her iki cins için de mümkün olabilirliği varsayımından hareketle tartışmaya açmaktadır. Bu anlamda projenin konuyu toplumsal gerçeklik bağlamında ele alması açısından önem taşıdığı söylenebilir. Ancak araştırmaya özgünlük katan temel iddiaya literatür incelemesinde yeterince yer verilmemiş olması projenin özgün değerinin ortaya çıkmasına engel olmaktadır. Diğer yandan “ataerkil şiddetin” yeniden üretiminin nasıl gerçekleştirildiğine dair yeterli kavramsal ve kuramsal dayanaklar sunulmamıştır. Ayrıca yöntem kısmında görülen eksiklikler de projenin özgün değerini zayıflatıcı diğer bir husustur. Bununla birlikte, proje başlığında yer verilen kavramsal vurguyla içerikte oluşturulmaya çalışılan kavramsal çerçeve arasında yeterli bağlantının kurulamaması projenin özgün değerini zayıflatmaktadır. "	2,80
Projenin sonucunda Türkiye’nin özgüllüklerine ve gereksinimlerine uygun, uluslararası ilkelerle uzlaşan bir SED izleği ortaya konması planlanmıştır. Bu anlamda proje önerisi özgün bir değere sahiptir ve literatürde önemli bir eksikliği giderecektir. Türkiye’de önemli kalkınma projelerinin ÇED ve SED süreçlerinde sosyal bilimsel yaklaşımların ön plana çıkarılması önerilen projenin özgün değerini yükseltmektedir.  Ancak proje önerisinde kuramsal bir tartışma neredeyse hiç yer almamaktadır ve projenin nasıl bir kuramsal çerçeveden besleneceği ve gelişeceği belirsizdir. Ayrıca proje önerisinde Türkiye’de var olan çalışmaların SED süreçlerini bir proje özelinde tartışmadıkları belirtilmiştir. Ancak bu çalışmaların neler olduğundan bahsedilmemiştir ve literatür tartışmasında bu çalışmalara yer verilmemiştir.  Araştırma problemi ortaya konulurken ÇED ve SED arasındaki ilişki yeterince ortaya konulmamıştır. 	5,60
"Proje önerisi, problemin Türkiye için önemini ortaya koymaktadır. Ancak araştırmanın probleminin ele alınmasında kavramsal, kuramsal veya metodolojik olarak özgün katkılarının neler olacağına yer verilmemiştir. “Yeni aile” kavramından ne kastedildiği, bu olgunun nasıl ortaya çıktığı ve şekillendiği ile “yeni aile” kavramına ilişkin problemlerin ayrıntılı bir biçimde ele alınmadığı görülmektedir.Proje önerisinde, ""2000’ler Türkiye’sinde Ailenin Dinamikleri, Değerleri ve İhtiyaçları"" ve ""2000'ler Türkiyesinde Aile Kurma ve Sürdürme Pratikleri: Evlilik Ekonomileri, Ebeveynlik ve Bekarlık"" olmak üzere iki farklı başlığa rastlanılmaktadır. Bu iki başlığın ifade ettiği ve kapsadığı hususlar birbirinden oldukça farklıdır. Bu çelişki, projeye odaklanma konusunda ciddi bir sorunun varlığına işaret etmektedir. Proje önerisinde yer alan kavramların açık ve net tanımlanmamış olması da bir diğer sorundur.Proje önerisi Türkiye’deki aile kurumuna ilişkin olmasına rağmen, öneride Türkiye’de yapılan aile çalışmaları literatürüne yeterince yer verilmediği görülmektedir. Özellikle Türkiye'de Aile ve Sosyal Politikalar Bakanlığı tarafından yapılan Türk Aile Yapısı Araştırmalarına (TAYA) ve İleri Analiz Çalışmalarına ilişkin raporlara yer verilmemesi bir örnek olarak gösterilebilir."	2,60
Proje önerisi, konusu, kuramsal arka planı, literatür özeti, amaçları, kapsamı, araştırma problemleri, yöntemi ve yöntemsel amaçları, temel odakları, analiz temaları ve proje ekibinin konuya ilişkin birikim ve tecrübesi dikkate alındığında çözüm odaklı yenilikçi öneriler getirme ve alana ilişkin akademik literatüre katkı sunma potansiyeline sahiptir. Ancak literatürle ilgili eksiklikler göze çarpmaktadır. Örneğin, Kavaf (2015), Barış Çakmak (2015), Demirtaş (2008) gibi lisansüstü tezlere yer verilmemiştir.	4,80
Proje önerisi, Türkiye’de yerli tohum hakkında üretilen söylemleri ve bu söylemler üzerinden tohuma dair üretilen bilgiyi ve anlamları çalışmayı amaçlamaktadır. Türkiye’de yerli/yerel tohum konusunda ana aktör konumunda bulunan resmi kurumlar, sivil toplum kuruluşları ve gazeteler tarafından 2010-2019 yılları arasında üretilen söylemlerin analiz edilmesi planlanmaktadır. Ancak proje önerisi bu haliyle çok geniş bir alanı kapsamaktadır. Yerel tohum konusunda farklı aktörler tarafından üretilen söylemlerin tanımlanması ve analiz edilmesi konusunda herhangi bir kavramsal çerçeve bulunmamaktadır. Bu haliyle önerilen projede, resmi kurumlar, sivil toplum kuruluşları ve gazeteler tarafından üretilen söylemlerin hangi sorunsal etrafında inceleneceği açık değildir. Bir başka deyişle, proje önerisinin araştırma sorunsalı belirsizdir. Bu kapsamda projenin sosyolojik kuramsal temeli yeterince açık olarak tanımlanmamıştır.Önerilen projenin problematiği olarak yerel tohumun neden seçildiği, bu konunun özgünlüğü yeterince açıklanmamıştır. Yerel tohum konusunda temsil edilmeyen söylem, aktör ve fikirlerin tespitinin nasıl yapılacağıyla ilgili de bilgi verilmemiştir. 	2,20
"Proje önerisi Türkiye'nin toplumsal yapısını çözümlemek adına önemli bir konuyu ele almakta ve ele alış biçimiyle özgün bir değer taşımaktadır. Ancak, proje önerisi literatürdeki mevcut çalışmalardan farkını analitik olarak ortaya koymamaktadır. Cemaat kavramının kullanımında revize proje önerisinde düzeltmeler yapılmakla birlikte hala problemler mevcuttur. Cemaat ve tarikat bazen birbirlerinden aynı bazen farklı olgular olarak anlatılmaktadır. Tarikat ve cemaat tipolojileri net olarak ifade edilmemiştir. Din sosyolojisinde cemaatlerin incelenmesine yönelik tipolojik ve analitik araçlardan yararlanılmamıştır. Araştırma konusu ile ilgili literatür tartışmasında birinci, ikinci ve üçüncü bölümler arasındaki bağlantılar ortaya konulmamıştır. Revize proje önerisinde yeni dini hareketler literatürüne eklemeler yapılmış olsa da yeterince ayrıntılı tartışılmamıştır.Projenin diğer çalışmalardan farkı 5 maddede özetlenmiştir. Ancak bu maddeler birbirini içeren benzer ögelerden oluşmaktadır. Bu bağlamda da projenin en büyük katkısı kapsam olarak sunulmaktadır. Tek tek cemaat çalışmalarının ötesine geçmek açısından bu önemli olsa da yerel ve ulusal cemaat kavramsallaştırması yeterli bulunmamıştır. Bahsi geçen 15 cemaatin hangi sosyo-ekonomik boyutlarıyla inceleneceği açıklanmamıştır. Yine Proje Önerisi Değişiklik Bildirim Formunda revize edilmiş öneriye dini hareketlere dair bir bölümün eklendiği, ancak dini hareketlere dair bu kuramsal çerçevenin de önerinin temel yaklaşımını oluşturmadığı belirtilmektedir. Bu durum, önerinin kuramsal ve kavramsal çerçevesini, kapsamını ve yaklaşımını belirsiz hale getirmektedir.Öneride merkezi konumda bulunan cemaat “gerçekliği” ve “algısının” ne olduğu konu ve kapsam dahilinde tartışılıp açıklanmamıştır. Mevcut proje önerisinde kurgu yine daha çok eski cemaat-cemiyet tartışmaları eksenine oturtulmuş;  büyük oranda premodern-modern topluluk diyalektiğine odaklı kuramsal ve kavramsal bir çerçeveyi ve yaklaşımı benimsenmiş görünmektedir. Proje Önerisi Değişiklik Bildirim Formunda cemaat ve cemiyet dikotomisine, bu dikotominin modern toplulukları açıklamaktaki yetersizliğini işaret etmek için yer verildiği belirtilmekle birlikte söz konusu kuramsal eleştiri, metnin diline açıkça yansıtılmadığı gibi bu eleştiri karşısında nasıl bir yaklaşımın benimsendiği de açıkça ortaya konulmamıştır. Ayrıca, projenin cemaat ve cemiyet tartışmalarının modern cemaatleri anlamakta yetersiz kaldığına dair bir teze sahip olduğu belirtilse de öneride dini cemaat ve tarikatların modernleşme tartışmalarının bir analiz aracı olan cemaat ve cemiyet ayrımından cemaatle özdeşleştirilerek kavramlaştırıldığı görülmektedir.Projenin özgün yanlarından birini oluşturduğu iddia edilen çalışmanın dini cemaatler üzerine uzmanlaşmış bir araştırma ekibini de kapsayacak olması, özgünlük değerinden çok zaten bir araştırmada olması gereken bilimsel unsura işaret etmektedir. "	3,80
"Projeye konu olan ""Türkiye’de yaşayan Alevilerin zorunlu din kültürü ve ahlak bilgisi dersini alma sürecinde karşılaştığı sorunlar ve bu sorunlara yönelik çözüm önerileri nelerdir?""  sorusu esasen özgün olmakla birlikte, proje önerisinde ele alındığı şekliyle bilimsel alana yeni bir katkı sunma potansiyeli sınırlıdır.Proje önerisinde kavramsal ve kuramsal bir tartışmaya ve bir yaklaşıma yeterli düzeyde yer verilmemesi, yanı sıra da sadece zorunlu din eğitimi alımı sürecindeki sorunlara ve bu sorunların çözümlerine odaklanılması öneriyi sorunları ve çözümleri tespit etmeye yönelik betimsel bir araştırma haline getirmektedir. Önerinin derinlemesine ve çok yönlü analiz yapma, yeni yaklaşım ve yöntemler geliştirme potansiyelini zayıflatmaktadır. Zira proje önerisi analitik sorular ve yaklaşımlar açısından oldukça yetersiz görünmektedir.Proje önerisinin literatürdeki mevcut çalışmalardan farkı net bir şekilde ortaya konulmamıştır. Bu çerçevede konunun derinlemesine tartışılmasına olanak tanıyacak toplum bilimsel kavram ve kuramlara yer verilmemiş, önerinin nasıl bir teorik çerçeveyi ve sosyolojik yaklaşımı izleyeceği açıkça ortaya konulmamıştır. Gerek Din Kültürü ve Ahlak Bilgisi (DKAB) özelinde, gerek konunun bağdaştırılabileceği başka araştırmalar noktasında literatür yeterince kapsamlı değerlendirilmemiştir.Din eğitimi ve insan hakları boyutları, konunun özüyle doğrudan ilgili olmalarına rağmen araştırma sorularında ve literatür değerlendirmesinde yeterince işlenmemiştir. Bir tez/makale çalışması hazırlığı gibi görünen ön hazırlık aşamasında zaten projede elde edilecek sonuçların önemli bir kısmına ulaşılmıştır (“bkz. Ek-1”, “bkz. sf.32” gibi ifadeler, proje önerisinden bağımsız başka bir metnin parçaları olduğu izlenimi vermektedir).Ön odak grup çalışmasından elde edilen verilere fazla anlam yüklendiği görülmektedir. Bu durumun projeye açımlayıcı değil sınırlandırıcı bir etki yapması hayli olasıdır. Odak grup görüşmesinden elde edilen veriler ve katılımcılardan yapılan doğrudan alıntılar, verinin ""doyum noktasına ulaştığı"" ve artık başka katılımcıların görüşlerine müracaat etmeye gerek kalmadığı izlenimi vermektedir. Projenin konusunun ve sınırlarının net ortaya konulması bağlamında temel olgusal açıklamalarda (MEB müfredatında değişiklikler, DKAB’ın kaçıncı sınıfta/sınıflarda zorunlu veya seçmeli olarak alındığı) eksiklikler vardır. Son olarak özgün değeri doğrudan etkilememekle birlikte proje önerisinin çokça yazım yanlışlığı ve anlatım bozukluğu içerdiği dikkat çekmektedir."	1,20
"Proje önerisi, şehirlerde yeni eğlence anlayışının trendleri arasında görülen korku evleri ve odadan kaçış oyunlarını sosyolojik ve psikolojik açıdan incelemeyi amaçlamaktadır. Ancak, önerinin özgün değerini zayıflatan birtakım hususlar mevcuttur:Proje yürütücüsünün daha önce Trabzon ilinde yapmış olduğu “Değişen Eğlence Anlayışının Yeni Mekânları: Korku Evi/Odadan Kaçış Oyunları (Trabzon İli Örneği)” başlıklı çalışmada da proje önerisinde planlandığı gibi mekan sahipleriyle ve katılımcılarla görüşülmüş; onların mekan tasarımı, senaryo, korku öğeleri, işletmecilerin durumları incelenmiştir. Proje önerisinin söz konusu çalışmadan farkı yeterince ortaya konulmamıştır.Literatür tartışması da önemli eksiklikler barındırmaktadır. Eğlence, korku, mekân, gençlik, dilbilim ve eğitime ilişkin literatürler yeterince tartışılmamış ve projenin bu literatürlerle bağlantısı kurulmamıştır.Projenin teorik arka planını oluşturan Akış Teorisi’nin seçilme gerekçeleri açıklanmamıştır.Proje önerisinin sosyolojik ve psikolojik amaçları literatüre dayalı ve belirgin bir şekilde ortaya konulmamıştır. Proje önerisinin araştırma sorularında da çeşitli sorunlar vardır. Araştırma soruları ile hedefleri arasında bir uyumsuzluk mevcuttur. Araştırma soruları projeye dair bir problemi açıklamayı hedeflemekten ziyade genel sorulardan oluşmaktadır. Ayrıca, araştırma soruları bilimsel tasarlanmamıştır. Daha ziyade anket veya mülakat soruları formatındadır.Araştırmanın nesnesi olan korku evleri ve odadan kaçış oyunları iki farklı oyun türü olmasına rağmen bunların incelenmesinden elde edilecek çıktılar farklılaştırılmamış ve korku temasına indirgenmiştir.Projenin ana boyutlarından biri olan psikolojik boyutun incelenmesi için gerekli olan bir uzman psikoloğun ekipte yer almaması eksiklik olarak görülmüştür.Sonuç olarak, özgün değer boyutundaki söz konusu sorunlar nedeniyle proje önerisinin bilimsel ve akademik katkıları, bilim alanına getireceği yenilikler sınırlı kalmaktadır. "	1,60
Proje, aile içi şiddet görmüş kadınlar için geliştirilmiş ve uygulamaya konulmuş programların somut koşullarda değerlendirilmesi, kadınların ihtiyaçları ile sunulan hizmetler arasındaki boşluk alanların saptanması açısından alana önemli bir katkı niteliğindedir. Sadece kadınların şiddete ilişkin söylemlerini analiz etmekle kalmayıp aynı zamanda şiddeti önlemeye yönelik programların ne kadar uygulamaya geçtiği ve kadınların yaşamını iyileştirdiği sorunsalını anlamaya çalışması araştırmanın özgün değerini ortaya koymaktadır. Şiddet ile ilgili sorunlara ilişkin çalışmaların sadece yazın dünyasında kalmayıp pratik yaşamda bu sorunların çözüm noktasında takibinin yapılması çalışmayı bir üst noktaya taşımış olacaktır. Dolayısıyla çalışmanın bu yaklaşımı vaat etmesi son derece önemlidir.	5,40
"Proje önerisinde ifade edilen bilimsel katkı, ilgili literatür bağlantısı kurulmadan ortaya konulmuştur. Bu çerçevede önerinin literatürdeki hangi boşluğu ya da eksikliği giderme iddiasında olduğu tartışılmadan/ konumlandırılmadan sadece ifade edilmiştir.  Proje önerisinde kullanılan terminoloji de yeterince açıklanmamış ve kavramlara ne anlam yüklendiği açıkça ortaya konulmamıştır. Bu çerçevede; ""eşitsizliğin biçimi"", ""eşitsizliğin mahiyeti"" ve ""eşitsizliğin tezahürleri"" ile ifade edilmek istenen çerçevenin net olarak ortaya konulması gerekmektedir. Çalışmada toplumsal sorunlardan ne kastedildiği, bu sorunların nasıl ölçülebilir hale getirileceği, ne tür bir yöntem kullanılacağı, bunun gelir dağılımı ile ilişkisinin nasıl kurulacağı ve diğer toplumsal problemlerden (eğitim, kültürel değerler, politik angajmanlar, terör, borçlanma imkânlarındaki değişim, işsizlik, göç, suç vb.) nasıl ayrıştırılacağı açık bir şekilde ifade edilmemiştir. Türkiye'de gelir dağılımı çalışmaları son yıllarda detaylı bir şekilde analiz edilmiştir. Köse, A.H. ve Bahçe, S. (2017), Duman, A. (2019), Güven vd. (2016), Memiş, E. (2013), Eksi, O. ve Kırdar, M. G. (2015), Aydın, K. (2012) bunlardan bazılarıdır. Bu çalışmalarda proje önerisinin sorduğu “Türkiye'de yaşanan gelir eşitsizliğini etkileyen etkenler nelerdir? Yaşanan gelir eşitsizliğinin seyri ve biçimi nasıldır? Gelir eşitsizliğinin toplumsal sınıfların konumu üzerindeki etkisi nasıldır?” gibi sorulara yanıt aranmıştır. Türkiye'de gelir eşitsizlikleri ile toplumsal sorunlar arasındaki ilişki ve farklı gelir gruplarının milli gelirden aldıkları payların toplumsal eşitsizlik ve sınıf yapılarına etkisi çalışmanın özgün soruları olarak görülebilir. Ancak bu soruların nasıl cevaplandırılacağı önerinin yöntem kısmında yeterince açıklanmadığı için projenin özgün değeri tam olarak ortaya konulamamıştır. Sonuç olarak; tüm bu hususlar çerçevesinde projenin özgün değerinin düşük olduğu değerlendirilmiştir."	2,00
"Önerilen projede; orta ve uzun vadede hem psikolojik hem de fiziksel yıkıcı etkilere sahip olabilecek olan flört şiddetinin derinlemesine çalışılmasının hedeflenmesi projeyi özgün kılmaktadır. Ayrıca alanyazında çalışmaların çoğunlukla aile içi şiddete odaklanmış olması ve bu çalışmayla evlilik öncesi ilişkide yaşanabilecek olan şiddetin araştırılmak istenmesi literatürdeki eksikliği gidermesi açısından kıymetlidir. Hem nitel hem de nicel yöntemlerin kullanılacak olması; şiddet ile mücadele eden mevcut kurumların yeterliliğinin ortaya konmasının hedeflenmesi ve son olarak ilişkide yaşanabilecek olan şiddetle baş etme stratejilerinin geliştirilmesinin hedeflenmesi de projeyi değerli kılmaktadır. Ancak, düzeltme ve değişiklikler sonrasında hala araştırma soruları, projenin amaç ve hedefleri ile ilgili karmaşanın ortadan kalkmadığı görülmektedir. Bu bağlamda projenin özgün değerini düşüren eksiklikler aşağıda belirtilmiştir: Mevcut projede nicel ve nitel araştırma yöntemlerinin bir arada kullanılacağından bahsedilmiştir. Fakat nitel çalışmalarla nicel çalışmanın birbiriyle ilişkisi açık değildir. Mevcut haliyle, birbirini tamamlayan ve aynı araştırma konusunun farklı boyutlarının farklı çalışmalarla ortaya konduğu aynı projenin çalışmaları gibi değil, iki bağımsız çalışma gibi durmaktadır.Projede belirtildiği şekliyle ulaşılması gereken hedeflerden ""Öğrencilere flört şiddeti ve şiddet eylemleri konusunda farkındalık kazandırılması ve öğrencilerin bu konuda bilinçlendirilmesi"", ""Flört şiddetine maruz kalanları güçlendirme ve flört şiddetini önlemeye yönelik sürdürülebilir bir eylem planı geliştirilmesi, bu kapsamda Eskişehir'de üniversitelerin ana kampüslerinde kurumsal işbirliğini sağlayacak gençlik destek merkezlerinin kurulması ve vakalara diğer kurumlarla koordineli olarak hızlı ve etkin müdahale edebilecekleri şekilde donatılmalarının sağlanması""na yöntem bölümünde ele alınan farklı veri toplama yollarıyla (nicel, odak grup, çalıştay) nasıl ulaşılacağı net bir biçimde ortaya konulmamıştır. Projede öncelikle spesifik hedeflerin belirlenmemiş olması ve daha sonra bunlara ulaşmak üzere kullanılacak yöntemlerin de birebir eşleştirilerek sistematik biçimde ifade edilmemiş olması önemli bir eksikliktir ve araştırmada ne yapılmak istendiğinin anlaşılmasını güçleştirmektedir. "	4,20
"Proje önerisinde bir önceki bilimsel değerlendirme raporunda yöneltilen eleştirilerin dikkate alındığı görülmektedir. Proje Önerisi Değişiklik Bildirim Formunda belirtildiği üzere konunun ""Türkiye'deki modernleşme deneyimi ve temel tartışmalar ve gerilim alanlarına"" daha kapsamlı değinilmesi yönündeki öneri dikkate alınarak, erken dönem cumhuriyet, 1980 ve 1990’lara dair eklemeler yapılmıştır. Ancak, 2000’li yıllardaki toplumsal ve siyasi dönüşümlere ilişkin çalışmalara yapılan atıf sınırlıdır. Toplumsal cinsiyet eşitliği kavramına ilişkin uluslararası literatür detaylı bir şekilde tartışılmıştır. Ancak, toplumsal cinsiyet adaleti kavramıyla ilgili hem literatür tartışması hem kavramın net bir şekilde ortaya konulmasında eksikler mevcuttur.Projenin özgün yönünü kapsayan toplumsal cinsiyet adaletinin hangi gündelik yaşam pratiklerinde ve nasıl ele alınacağı yeterince detaylandırılmamıştır. Ayrıca, gündelik hayat üzerinden bakarken konunun neden yasal haklar ve hukuki boyutuyla bağlantılı olarak ele alınacağı da detaylı bir biçimde açıklanmamıştır. Aynı şekilde ""bugüne kadar politik ve kavramsal olarak tartışılmış olan toplumsal cinsiyet eşitliği ve adaleti kavramlarının gündelik hayattaki yansımaları hakkında üretilecek bilgiyle"" literatüre katkı sağlanacağı öneride ifade edilmiş; ancak burada politik ve kavramsal ile ne kast edildiği, bunların neden gündelikten ayrı olarak sunulduğu, toplumsal cinsiyet eşitliği ile burada gündelik boyutuyla ele alınacağı ifade edilen unsurların konunun teorik, kavramsal ve pratik yaklaşımlarında ele alındığı düşünülürse araştırmanın özgün ve yenilikçi kısmının açıklanmasında belirsizlikler söz konusudur.Mahmood'un çalışmasına yapılan atıf tutarlı görülmemiştir. Mahmood’un “Müslüman kadınların kadın insan hakları konusunun baş aktörleri…” olarak gördüğü şeklindeki yorum isabetli değildir. Toplumsal cinsiyet eşitliği ve adaleti konusunu araştırmak üzere niçin “kendisini dindar Müslüman olarak tanımlayan orta-sınıf kentli kadınların” ve çalışma alanı olarak Ankara’nın seçildiği gerekçelendirilmemiştir.Proje önerisinin başlığı bazı belirsizlikler içermektedir.  Başlıktaki ""çözümleri"" ifadesi neyin problem olduğuna ve neyin çözüleceğine dair fikir vermemektedir. Eşitlik, hak ve adalet konusunda fikir vermemekte ve proje önerisinin içeriği ile örtüşmemektedir."	3,60
Öneride konunun önemi, projenin özgün değeri ve araştırma sorusu veya hipotezi başlığı altında göç olgusu tanımlamaları ve göç nedenleri, göçe karar verme süreci, göç sosyolojisi teorileri kaynak gösterilerek ele alınmış ancak bu bilgilerle araştırma konusu/problemi arasında bir bağlantı kurulmamıştır. Doğrudan konuyla ilgili literatüre (Kalaylıoğlu 2016 ve Ergönül 2014 doktora tezleri gibi) çok az yer verilirken konuyla doğrudan ilgisi olmayan literatüre ise gereğinden fazla yer verildiği görülmektedir. Göçün nedeni daha çok İran Devrimine bağlanırken, güncel nedenlere yüzeysel olarak değinilmiştir.Proje önerisinde İran’dan Türkiye’ye göç eden göçmenlerin göçmen ağları üzerinden gerçekleşen sosyal, kültürel ve ekonomik dönüşümünün nasıl, hangi ana temalar ve parametreler üzerinden inceleneceğine dair hiçbir bilgi paylaşılmamıştır. Nitekim sosyal, kültürel ve ekonomik dönüşüm son derece geniş, kapsamlı ve süregiden süreçleri içeren kavramlar olup, ilgili olguların analizine dönük teorik çerçevenin çizilemediği görülmektedir.Benzer şekilde mültecilik ve sığınmacılık durumlarının hangi açıdan boyut değiştirip değiştirmediği ile ilgili herhangi bir teorik tartışma yapılmadığı, literatüre atıfta bulunulmadığı gibi bu kavramların boyut değiştirip değiştirmediğinin nasıl analiz edileceği de muğlak kalmıştır.Yönteme ilişkin (yaş sınırlandırılması neden tercih edildiği, seçilen 4 ilin hangi kriterlere göre seçildiği, metropol kent-küçük kent gibi kriterlerin neden tercih edilmediği, her ilde yaşayan göçmenler için uygun bulunan %2 oranının neye göre tespit edildiği vb.) açık ve yeterli bilginin bulunmaması da araştırmanın özgün değerini zayıflatmaktadır.Kısaca ifade edildiğinde, konunun teorik arka planı ve bağlamına ilişkin temel tartışmalara yer verilmediği, proje önerisinin kapsamı ve sınırlılıkları (hangi parametrelerin ne düzeyde araştırılacağı, hangi süreç ve parametrelerin dışarıda bırakılacağı) ve yönteminde belirsizliklerin var olduğu tespit edilmiştir. 	1,60
Proje önerisi Erzurum yöresi düğün adetleri ve ritüelleri kapsamında bir araştırma tasarımıdır. Halk kültürü kapsamında çalışmaların da olduğu bir alanda sosyolojik bir inceleme amacını haiz bir proje olarak tasarlanmıştır. Çalışma konusu itibariyle bir kültürel inceleme hatta kültürel antropolojinin çatısı altında çalışılması mümkün olan bir konuda sosyolojik bir perspektif kullanılmak istenmektedir. Bu anlamda önemli ve özgün bir çabayı temsil etmektedir.Ancak projede iddia edilen, erkeklik çalışmalarına katkı sunacağı ile ilgili amaçlar noktasından yola çıkıldığında projenin özgün değerinin öneride yeterince vurgulanamadığı gözlenmiştir. Özgün değer bölümünde, projenin amaç, önem ve hangi temalar üzerinde şekillendiği, şiddet ile ilgili literatürde öne çıkan noktalar ayrıntılı olarak verilirken söz konusu projeyi diğerlerinden ayırt eden ve farklılaştıran yönlerin neler olduğu konusuna değinilmemiştir. Araştırmada hegemonik erkeklik ile ilgili yapılacak diğer çalışmalara yerel bir konu ile katkı sunulacağı belirtilmiştir. Fakat hangi noktalarda diğer çalışmaları tamamlayacağı ve katkı sunacağı konusu üzerinde yeterince durulmamıştır. Dolayısıyla bu çalışmanın literatüre kuramsal ve kavramsal olarak nasıl bir yenilik ve farklılık getireceği konusu belirsiz kalmıştır.  Kısır gecesinde üretilen şiddetin erkeklik kültürü içerisinde toplumsal şiddete nasıl dönüşebileceği konusu yeterince açıklanmamıştır. Dolayısıyla toplumsal cinsiyet ve erkeklik çalışmalarına da yeterli atıf yapılmamıştır. Bütün bunlar dikkate alındığında, konuya dair kısıtlayıcı bir perspektif olarak hegemonik erkeklik, eril tahakküm, şiddet, üretilen şiddet vb. kavramsal çatıların ilişkilendirilmeden kullanılması projenin özgünlük iddiasını zayıflatmaktadır.	3,00
"Öneri; Suriye, Irak ve Ukrayna'daki devlet-dışı silahlı grupların iç çatışmalarda dijital iletişim araçlarını nasıl kullandıkları ve bunun etkileri konusuna odaklanmakta; bu çerçevede bir veritabanı oluşturarak çatışma literatürüne katkı sağlamayı ve Türkiye'de devlet güvenliği ile ilgili kurumlara somut veri ve analizler sunmayı hedeflemektedir. Öneri özellikle yeni ortaya çıkan ve henüz sadece çatışmaların başlangıç aşamasına yoğunlaşan dijital çatışma çalışmalarını ileriye götürecek bir bağlam oluşturmayı, bu çerçevede dijital iletişim araçlarının sadece çatışma başlangıcında değil, ileri aşamaları olan tırmanma, şiddetlenme, yatışma ve bitiş aşamalarındaki etkilerini de ele alan daha kapsamlı ve entegre bir analizi öngörmektedir. Bu haliyle önerinin belli bir özgünlüğe sahip olduğu söylenebilir. Öneride, ortaya konan araştırma soruları çerçevesinde net biçimde ortaya konan hipotezler bu özgün değeri teyit etmektedir. Öte yandan, önerinin mühendislik, veri bilimi, uluslararası ilişkiler gibi alanların kesiştiği bir çerçeve ve yöntem ortaya koyması da bir başka özgün değer unsurudur. Kısacası öneri, kavramsal, kuramsal ve metodolojik açılardan bilime özgün katkılarda bulunma açısından bir potansiyele sahiptir.  Çalışmanın zayıf noktası kavramsal ve kuramsal düzeydedir. Verilerin kendiliğinden konuşmadığı, yorumlanması gerektiği açıktır. Silahlı devlet dışı aktörlerin nasıl tanımlanacağı, metinsel bütünün nasıl hazırlanacağı ve elde edilen verilerin nasıl analiz edileceği kavramsal ve kuramsal çerçeveden bağımsız düşünülemez. Projede kavramsal ve kuramsal çerçevenin önemine değinilmekle birlikte, projenin hangi varsayımlara veya önermelere dayandığı ya da projede açıkça ifade edilen soruların ve hipotezlerin dayandığı varsayımlar ve temeller açıkça ortaya konmamıştır. Bu bağlamda, projenin odaklanacağı silahlı devlet dışı aktörlerin hangi tanıma ve kavrama göre belirleneceğinin açıklanmamış olması önemli bir eksikliktir. Örneğin, mevcut proje konusu ve amacı gereği silahlı çatışmalarda dijital medya kullanımının bir ölçüde önemli olduğunu varsaymaktadır. Oysa, silahlı çatışmalarda dijital medyanın yaygın kullanılmaya başlamış olması ampirik bir olgu olmakla birlikte, bunun ne anlama geldiği, neden önemli olduğu, silahlı çatışmaların doğasını ve aktörlerin davranışlarını ne ölçüde temelden değiştirdiği sorularının yanıtları tartışmalıdır. Proje önerisi, öne sürdüğü hipotezlere kaynaklık eden varsayımları, kavramsal ve kuramsal bakış açısı veya açılarını geliştirmemiştir. Projenin sonunda “büyük bir kurama” ulaşılacağı beklentisi gerçekçi gözükmemektedir. Öneride ileri sürülen araştırma soruları birbirleriyle güçlü bir şekilde ilişkilendirilmemiştir ve kuramsal bir bütünlük arz etmemektedir. Bazı araştırma sorularının çalışma kapsamının dışında kaldığı, elde edilecek verilerle yanıtlanamayacağı düşünülmektedir.Proje yürütücüsünün TÜBA-GEBİP 2018 ödülü aldığı proje ile önerilen proje arasındaki farklılıkların yeterince detaylandırılmamış olması projenin özgünlüğünün ortaya çıkmasına engel teşkil etmektedir. Ayrıca, proje önerisinin özgün değer olarak ortaya koyduğu hususlar, çalışmanın özgünlüğünü yönteme indirgemektedir. İki projedeki yöntemin de benzer olması önerilen projenin özgünlüğünü zayıflatmaktadır."	4,00
"Proje önerisi, Türkiye'deki sivil havacılık ve bunun Türkiye'nin uluslararası sistem hiyerarşisinde konumlanma ve statü arama çabalarıyla olan ilişkisi üzerinedir. Önerinin özgünlüğünün, bu konu ekseninde sivil havacılığın uluslararası siyaseti tartışmalarına Batı-dışı bir örnek sunarak, Batı merkezli uluslararası ilişkiler kuramının sorgulanmasına ve statü arama literatürüne katkı sağlamasından; sivil havacılık üzerinden Türkiye'nin dış politika kimliğinin nasıl inşa edildiğini gösterme amacından ve tüm bunların tarihsel bir perspektif ve derinlik içinde uluslararası ilişkiler ve iletişim alanlarını bir araya getirerek yapılmasından kaynaklandığı belirtilmektedir. Bu açılardan bakıldığında, Türkiye'nin sivil havacılık alanındaki atılımlarıyla uluslararası statüsünü ilerletme (bölgesel ve küresel güç olma) çabaları arasında bir ilişkisellik olduğu açıktır. Öneri bu ilişkiselliği kamu diplomasisi ve yumuşak güç literatürünün dışına çıkarak bir dış politika aracı olmaktan ziyade, bir dış politika kimliği inşa etmenin aracı olarak inceleme iddiasındadır. Bu yönüyle benzer çalışmalardan farklı ve özgün bir bağlama sahip olduğu söylenebilir. Bu bağlamın Batı-merkezli uluslararası ilişkiler kuramının sorgulanmasına nasıl yol açacağı anlaşılamasa da, uluslararası ilişkilerdeki statü arama literatürüne katkı sağlaması muhtemeldir. Bununla birlikte konunun Cumhuriyetin ilk yıllarından itibaren ele alınarak, Türkiye'deki uluslararası ilişkiler çalışmalarına tarihsel bir derinlik kazandırılacağı iddiası ise çok anlamlı değildir. Zira Türk Dış Politika literatürü zaten ağırlıklı olarak tarihsel perspektifle oluşmuştur. Dolayısıyla bunun bir özgünlük nedeni olduğu söylenemez. Ayrıca bu çalışma ekseninde proje ekibinin kompozisyonu dışında uluslararası ilişkiler ve iletişim alanlarının nasıl bir araya getirilerek disiplinlerarası bir katkı sunacağı yeterince ortaya konamamış, sadece proje ekibinin tanıtıldığı yerde buna kısaca değinilmiştir.Bir diğer sorun ise, önerinin Türkiye'deki sivil havacılığı yeterince temsil ettiği iddiasıyla THY ile sınırlı ele almasıdır. Halbuki öneride sunulan rakamlar THY dışındaki sivil havacılık unsurlarının da çalışmaya eklenmesi gerektiğini göstermektedir. Öneride bu kısıta gidilmesinin pratik gerekliliği sunulmakta ancak akademik gerekçesi sunulmamaktır. Projenin öne sürdüğü en önemli özgünlük iddiası, sivil havacılığın uluslararası siyaset literatürüne Batı-dışı bir örnek olarak Türkiye’yi eklemlemek ve disiplinde Batı-merkezciliği sorgulamak olduğu ifadesidir. Ancak, Türkiye’nin Batı-dışı bir örnek olduğu kabul edilse bile, bu tarz bir yaklaşımın Batı-merkezci uluslararası ilişkiler kuramını sorgulamaya açacağı iddiası şimdilik bir öngörüden veya beklentiden öteye geçmemektedir. Türkiye örneğinin disiplinin temel bir perspektifini sorgulamaya açacağı önermesini destekleyecek yeterli tartışma öneride mevcut değildir. Proje önerisinde ifade edildiği gibi, Türk elitlerinin uluslararası siyasette statü arayışlarının bir parçası olarak THY “objesi” üzerinden uluslararası kimlik inşa etmeleri özgün bir tez olmakla birlikte, bu yaklaşım tarzında rasyonalist (güç ve çıkar temelli hareket eden) Batı, kimlik ve statü temelli hareket eden Batı-dışı ikiliğinin yeniden üretildiği de iddia edilebilir. Türkiye örneğinin ne kadar Batı-merkezciliği aşabileceği veya yumuşatabileceği tartışmalıdır.Çalışmaya temel oluşturan inşacı kuram ve oluşturucu yöntemsel çerçeve ile rasyonalist bir çerçevede gelişmekte olan statü arayışları literatürü arasındaki teorik ve yöntemsel uyuşmazlığın nasıl çözümleneceği açık bir şekilde ortaya konulmamıştır. Ayrıca kimlik iddiasıyla statü arayışı literatürü arasındaki ilişki yeterince kurulmamıştır.Önerinin tarihsel olarak 1933’ten günümüze kadarki dönemi kapsaması kaçınılmaz olarak ortaya atılan hipotezin her dönem açısından sorgulanmasını gerektirmektedir. Fakat yapılan dönemselleştirmenin böyle bir mantığı (statü arayışını) yansıtıp yansıtmayacağı tartışılmamıştır. "	3,80
"Önerilen proje, bireylerin ""rasyonel"" olmadığı durumlarda eksik bilgi altındaki uygulama problemlerini incelemeyi amaçlamaktadır. Projenin ilk aşamasında, üç davranışşal eğilimin (statüko eğilimi, katılımcı olarak gruplar, cazibe etkisi) varlığı varsayılarak eksik bilgi altındaki uygulama probleminin analiz edilmesinin amaçlandığı belirtilmektedir.  Yürütücü ve araştırmacının çevrimiçi paylaştıkları bir dokümandan projenin en önemli hedeflerine büyük ölçüde ulaşıldığı görülmektedir.(http://dalkiran.bilkent.edu.tr/Behavioral_Implementation_Incomplete_Information_Barlo_Dalkiran.pdf)Dolayısıyla, önerilen projenin getireceği ilave katkının özgün değer açısından sınırlı olacağı düşünülmektedir."	2,40
"Proje önerisinin temel amacı; Milli Eğitim Bakanlığı tarafından hazırlanan okul öncesine yönelik sınıf rehberlik programı yeterlilik alanları, kazanımları ve 2023 eğitim vizyonu doğrultusunda, 36-72 ay grubu çocukların gelişim alanlarını ve okula uyum süreçlerini desteklemeye yönelik, aile katılımlı bir rehberlik psikolojik danışmanlık programı hazırlamak, e-portfolyo sistemi geliştirilerek uygulamak ve etkililiği sınamaktır. Aşağıda belirtilen hususlardan dolayı proje önerisinin özgün değeri zayıf bulunmuştur:Öneri yürütücünün 2014 yılında Marmara Üniversitesi anaokulunda gerçekleştirmiş olduğu ve sonuçlarını yayınladığı çalışmanın bir benzeridir. İlave olarak düşünülen yaş aralığının genişletilmesi ve e-portfolyonun eklenmesinin proje önerisinin özgün değerine nasıl bir katkı sağladığı ifade edilmemiştir.Proje önerisinde sunulan programda, MEB’in 2013 okul öncesi eğitim programı ve okul öncesi eğitimde rehberlik programının içeriğinden farklı olarak yeni ve özgün nitelikte nelerin olduğu açıkça ifade edilmemiştir.Okul öncesi dönemde sunulan mesleki rehberliğin öğrencilerin gelecekteki meslek seçimlerine yönelik ne tür bir katkısının olacağına dair alanyazına dayalı bir destek sunulmamıştır.Proje konusu ile ilgili yapılmış tez çalışmalarında da benzer içeriklerin ele alındığı alanyazında mevcut olmasına rağmen bunlara değinilmemiştir.Önerilen e-portfolyonun mevcut e-okul sistemindeki bilgi ve özelliklere ilaveten neleri içereceği ve sağlayacağı katkının ne olduğu belirsizdir."	1,20
"Proje önerisinin temel amacı, okul aile işbirliği süreçlerini ve çalışmalarını belirleyerek aktif ve geniş tabanlı veli katılımına yönelik okul veli katılım örgütleme sürecini tasarlamak, uygulamak, geliştirmek ve değerlendirmektir.Aşağıdaki hususlar projenin özgün değerine katkı sağlamaktadır:Proje önerisinin gerekçesi ve problem durumu gerek ulusal gerekse uluslararası alanyazın ile desteklenmiştir.Proje önerisinde eğitim paydaşlarının katılımı ile ""Okul Veli Katılımı Örgüt Tasarımı"" modelinin geliştirilmesi fikri önemli görülmekte olup, eğitim sistemine katkı sağlama potansiyeline sahip olduğu değerlendirilmektedir. Okul-veli katılımına yönelik ulusal alanyazın incelendiğinde kapsamlı bir modelin olmadığı, bu bağlamda proje önerisinde geliştirilmesi planlanan modelin alana ve eğitim sistemine katkı sağlayacağı değerlendirilmektedir.Geliştirilmesi planlanan modelin, okul aile işbirliğini geliştirme ve sürdürme sürecinde okulların güçlü ve zayıf yönlerini tanımalarına katkı sağlayacağı düşünülmektedir.Ancak aşağıda belirtilen hususlar proje önerisinin özgün değerini sınırlandırmaktadır:Proje önerisinin gerekçe ve amacı ile araştırma soruları arasındaki ilişki incelendiğinde; 4. ve 5. araştırma sorularının amaç ve gerekçelerle çelişkili olduğu düşünülmektedir. Okul gelişim göstergelerine ilişkin alanyazın, öneri metnine ayrıntılı yansıtılmamıştır. Örneğin Okul gelişim göstergeleri nelerdir? Ya da okul gelişim göstergeleri ile ilgili nasıl bir çalışma yapılacaktır? Bu konu üzerine proje önerisinde bir bilgi bulunmamaktadır."	5,00
Proje önerisinde, ortaokul matematik öğretmenlerinin (12 öğretmen) istatistiği öğretme bilgilerini (içerik ve öğretim, içerik ve öğrenci, öğretim programı, temel gelişimsel anlamalar, pedagojiye yönelik güçlü fikirler) geliştirmeye yönelik istatistiksel süreç temelli (Groth, 2013 modeli) bir eğitim programının tasarlanması, uygulanması ve değerlendirilmesi amaçlanmıştır. Öneri istatistik öğretimine yönelik süreç temelli bir öğretim tasarımının yapılması ve uygulanıp değerlendirilmesi yönüyle bir özgünlük içermektedir. Ancak aşağıda ifade edilen hususlardan dolayı önerinin özgün değeri sınırlı kalmaktadır:Uluslararası alanyazına dayalı olarak var olduğu iddia edilen problem durumun Türkiye’deki matematik öğretmenlerine yönelik olarak da mevcut olup olmadığına dair alanyazına dayalı bir gerekçe sunulmamıştır. Matematik öğretim programında veri analizi öğrenme alanında yer verilen istatistik konusunun çok temel düzeyde ele alındığı ve bu yüzden de temel düzeydeki bilginin öğretmenler tarafından öğrencilere kazandırılmasında öğretim yöntemleri açısından bir yetersizlik olduğu varsayımı alanyazınla desteklenmemiştir.  Alanyazın derleme sunulurken Pedagojik Alan Bilgisi (PAB) alanyazını çok kapsamlı bir şekilde derlenmiş olmasına rağmen proje konusuyla ilintili olan istatistik öğretimine yönelik PAB alanyazınına yeterince yer verilmemiştir. Kullanılan modelin (Groth, 2013 modeli) neden seçildiği ve geliştirilme ve uygulama sonucunda mevcut alanyazına nasıl bir yenilik getirileceği yeterince açıklanmamıştır. Öğretmenlere yönelik yapılacak eğitimin öğrencilerin istatistik öğrenmeleri üzerine etkisinin nasıl tespit edileceği (modelin etkililiğinin değerlendirilmesi) belirsizdir.	3,00
Proje önerisinde yabancı dil olarak Türkçe öğrenen TÖMER öğrencilerinin Türkçeyi öğrenmelerine ve Türk kültürüne ilişkin farkındalık kazanmalarına yönelik bir mobil Türkçe öğretim ve paylaşım uygulaması (UMAY) geliştirmek ve geliştirilen uygulamanın proje önerisinin hedeflerine ulaşma düzeyini tespit etmek amaçlanmaktadır. Proje önerisinin mobil uygulama, sosyal medya ve yabancı dil olarak Türkçe öğretimi konularını birlikte ele alması bakımından alana katkı yapma potansiyeli bulunmaktadır. Ayrıca, yabancı dil olarak Türkçe öğretimi alanında elektronik materyal boşluğunu doldurmaya katkı sağlaması bakımından da önemlidir. Ancak, aşağıda belirtilen hususlar önerinin özgün değerini sınırlandırmaktadır:Araştırmanın dayandığı kuramsal çerçeve net olarak ortaya konulamamıştır. Proje önerisinde kullanılan eğitim teknolojisi kavramları(örneğin, mobil sosyal medya aracı) alanyazına dayalı olarak açıklanmamıştır.Alanyazın incelendiğinde geliştirilecek platforma benzer uygulamaların mevcut olduğu görülmektedir. Ancak, öneri kapsamında geliştirilecek platformun bunlardan teknik ve pedagojik açıdan farkının ne olduğu öneri metninde açıklanmamıştır.Öneri metninde sosyal ağlarda öğrenmenin nasıl gerçekleştirileceği ve yönetileceğine yönelik herhangi bir çerçeve çizilmemiştir.  Proje önerisinde UMAY’ın sosyal medya platformu olduğu sıklıkla ifade edilmekle birlikte bu özelliğin nasıl ve ne tür bir avantaj sağlayacağı belirtilmemiştir.Proje önerisinin amaçları arasında bir mobil sosyal medya aracı geliştirmek hedeflenirken ortaya konan platform bir içerik yönetim sistemi niteliğindedir.	3,00
"Revize edilen bu proje önerisinde 5E ve ekolojik model desteği ile tasarlanacak STEM etkinlikleri aracılığıyla öğrenme güçlüğü olan öğrencilerin akademik başarılarını, STEM kariyer bilinçlerini ve sözel olmayan bilişsel yeteneklerini geliştirmek amaçlanmaktadır. Dezavantajlı bir öğrenci grubunun seçilmesi ve bunlara yönelik STEM eğitiminin planlanmış olması öncelikli bir konu alanı olarak değerlendirilmiştir ancak aşağıda belirtilen hususlar proje önerisinin özgün değerini ciddi anlamda sınırlandırmaktadır:Proje önerisinin kuramsal çerçevesinde, özel eğitime gereksinimi olan veya öğrenme güçlüğü olan öğrencilerin STEM çalışmaları ile sahip oldukları duyuşsal ve bilişsel becerilerinin gelişebileceğine dair alanyazın derlenmiş fakat öğrenme güçlüğü olan öğrencilerin fendeki akademik başarılarına yönelik uluslararası alanyazının yeterli düzeyde ele alınmadığı ve alanyazına dayalı olarak araştırma ihtiyacının gerekçelendirilemediği değerlendirilmiştir.Proje önerisinde 21.yüzyıl becerilerinin kazanılmasının kariyer gelişimi açısından önemli olduğu vurgulanmış ancak öngörülen STEM etkinlikleri yoluyla 21. Yüzyıl becerilerinden hangilerinin ve nasıl geliştirileceği açık bir şekilde ifade edilmemiştir. Fen Bilimleri dersi öğretim programında açık bir şekilde STEM etkinlikleri belirtilmese bile dolaylı bir şekilde mühendislik ve tasarım becerilerine vurgu yapıldığı görülmektedir. Proje önerisinde bu kapsamda ön görülen STEM etkinliklerinin 5E öğretim modeli yoluyla öğrenme güçlüğü olan öğrencilere mühendislik ve tasarım becerilerinin kazandırılması ihtiyacının kuramsal altyapısının yeterli düzeyde kurgulanmadığı değerlendirilmiştir.Öğrenme güçlüğü olan öğrencilerin farklı öğrenme stillerine ve farklı düzeyde öğrenme güçlüklerine sahip olduğu bilinmektedir. Önerilen projede bu farklılara dayalı olarak ortaya çıkan öğrenci gereksinimlerinin 5E öğretim modeli ile nasıl giderilebileceği konusu belirsizdir. Ayrıca öğrenme güçlüğü olan öğrencilere sağlanacak eğitimin aralıksız olarak ve yoğun bir şekilde verilmesi gerektiği bilinmektedir. Proje önerisinde öngörülen haftada bir günlük eğitimin beceri geliştirme ve akademik başarı açısından etkisinin sınırlı kalacağı değerlendirilmiştir.Proje önerisinde “sözel olmayan bilişsel yetenek” değişkeninin hangi gerekçeyle seçildiği ve bunun STEM eğitimi ile nasıl bir ilişkisinin olduğu açıklanmamıştır.Alanyazında STEM eğitiminde öğrencilerin akademik veya bilişsel olarak hazır olmama, yapılacak etkinliklerde fazladan çalışma, düşük gelir grubunda olma ve yeterli zaman bulamama gibi değişkenlerin etkisi altında; öğrencilerin katılım göstermede isteksiz oldukları ve bu eğitimler sonucunda başarılı olamadıkları belirtilmektedir (Han, Capraro ve Capraro, 2014; Han, Yalvac, Capraro ve Capraro, 2015, Henderson, Beach ve Finkelstein, 2011). Bu çalışmalarda, özellikle, başarıları düşük öğrencilerin öğrenci odaklı bir öğrenme ortamına yatkın olmamaları sebebiyle STEM uygulamalarında zorluk yaşanabileceği bildirilmiştir. Bütün bunlar başarı seviyesi düşük olan veya öğrenme güçlüğü olan öğrencilere STEM uygulamaları yaparken, öğrenme güçlüğü olmayan veya STEM ilgisi yüksek olan öğrencilerden çok daha özenli ve etkin kurgulanması gereken bir süreç olduğunu ortaya koymaktadır. Ancak proje önerisinde buna yönelik bir vurgu yapılmamıştır, hatta öğrenme güçlüğü olan ve olmayan öğrencilerin aynı gruplarda aynı STEM faaliyetlerini alacakları bildirilmiştir.  Buna ek olarak, çalışmalara sınırlı sayıda dâhil edilecek olan öğrenme güçlüğü tanısı konulmuş öğrencilerden bir sınıfta farklı bir tanı diğer sınıfta farklı bir tanı almış ve öğrenme güçlüğü düzeyleri de birbirinden oldukça farklı bireyler olursa, nasıl bir önlem alınacağı veya çalışmada istendik/beklendik sonuçlara ne gibi etkinlerinin olacağı net açıklanmamıştır."	2,60
"Proje önerisi, Rum tebaaya Osmanlı Türkçesini öğretmek maksadıyla kaleme alınmış olan gramer ve sözlük gibi kitapları inceleyerek, bu gibi dilsel üretimler üzerinden 19. asırda Rumların Osmanlı toplumuna entegrasyon çabalarının belirlenmesi amacını taşımaktadır. Konu bu yönüyle özgün görünmekle birlikte, aşağıda belirtilen eksiklikleri içermektedir: Sözlük ve dilbilgisi eserleri üzerinden birlikte yaşam, entegrasyon ve kimlik gibi olguların yeterli düzeyde tespit edilmesi mümkün değildir. Bu durum önerinin özgünlüğünü sınırlandırmaktadır. İncelenecek temel kaynaklar, bu eserleri kaleme almış entelektüel Rum tebaanın yaklaşımını yansıtabilir. Ancak tüm Rum tebaa üzerindeki etkisini gösterecek nitelikte görünmemektedir. Bu durum önerinin potansiyel özgürlüğünü sınırlamaktadır.    Keza kitap yazarlarıyla diğer Rum tebaası aynı kefede değerlendirilmiş ve toplumun da yazarlar gibi entegrasyon ve Osmanlılık kimliğine katılım çabası içinde olduğu tezi savunulmuştur. Ancak bu durumu Rumca-Türkçe üretilmiş dilsel metinlerden çıkarmak mümkün gözükmemektedir. Benzer şekilde, tespit edilmiş ve edilecek olan Rumca-Türkçe üretilmiş gramer ve sözlük benzeri kitaplardan ve bu kitapların önsözlerinde vurgulanmış kitabın hazırlanış amacını içeren ifadelerden hareketle toplumsal entegrasyon ve Osmanlılık kimliğine katılım çabasının olduğunu ifade etmek bir ön kabul ve aşırı yorum olarak değerlendirilmiştir. Özgün Değer kısmındaki “Resmi dilin Osmanlıca olduğu bir dönemde, Rum tebaanın ikinci dil olarak Osmanlı Türkçesini öğrenmelerini sağlamaya yönelik çabaların ürünleri olan bu eserlerin incelenmesi yoluyla, bahsedilen aktörlerin derinden bağlı olduğu ""Osmanlılık"" kimliği bağlamında Hıristiyan ve Müslüman topluluklar arasındaki sınırlar da sorgulanacaktır” ifadesindeki sınırların neler olduğu ve nasıl tespit edileceği anlaşılamamaktadır. Öneride temelini teşkil eden kaynak grubundan bu sınırların tespit edilmesinin mümkün olmadığı değerlendirilmiştir. Dolayısıyla bu araştırma ağırlıklı olarak, amaçlar kısmında da sıralandığı gibi sosyolinguistik ve dilbilimsel bir incelemedir ve Osmanlılaşma ve toplumsal entegrasyon gibi çok daha geniş ve farklı dinamiklerle alakalı bir olguyu açıklamaktan uzaktır."	2,60
Projenin odaklandığı çiftlik ve mülkiyet sorunu, Osmanlı iktisat ve sosyal tarihçiliğinde oldukça geniş bir literatüre konu olmuştur. Sorunla ilgili olarak mevcut literatürün yapmış olduğu katkı projenin özgün değer kısmında oldukça etraflı ve analitik bir şekilde özetlenip konuyla ilgili farklı bakış açıları ve argümanlar ortaya konulmasına rağmen, önerilen araştırmanın literatürde ortaya konulmuş olan bilgi ve argümanlara yeni olarak ne katacağını net bir şekilde ortaya koyulamamıştır. Çiftlik meselesiyle alakalı tartışmalarda literatürde mevcut yaklaşımlardan biri tercih edileceği ifade edilmekle birlikte tercih edilen yaklaşımın neden seçildiği veya diğer yaklaşımlardan hangi bakımdan üstün olduğu yeterince tartışılmamıştır. Diğer taraftan projenin amaç ve hedefleri, sorunla alakalı literatürden elde edilen sonuçların ötesine geçmemektedir. Son olarak projenin çerçevesinin de geniş ele alınması projenin özgünlüğünü de sınırlamaktadır. Projede özgün değerin yeterince net bir şekilde ortaya konulamaması, konu olarak net bir noktaya odaklanılmayıp etraflı bir tartışma sahasına dağıtılmasından kaynaklanmaktadır.  	3,60
Başur Höyük’ün yer aldığı bölgenin son 20 yılda Ilısu Barajı ve HES Projesinden etkilenecek olmasından dolayı yoğun kurtarma kazılarından elde edilen malzeme üzerinden öğrenilmesi, bölgenin eski kültürlerinin anlaşılması bakımından eşsiz veriler sunmaktadır. Bu projenin bir kazı alanından elde edilen orijinal buluntulardan oluşması, konunun özgün yönüdür. Bölgede kazılan kırkın üzerindeki arkeolojik alan arasında Başur Höyük’ten elde edilen veriler, Botan havzasının MÖ 4.-3. bin kültürlerinin Yukarı Dicle havzasının diğer kesimlerine göre önemli farklılıklar da sunmuştur. Bu bakımdan bölgenin doğu kesiminde farklı siyasi ve kültürel oluşum ve gelişimler tanımlanabilecek, bilinen kronolojik dizilimlerin buradan elde edilen veriler ışığında yenilenmesi, değiştirilmesi ve düzeltilmesi mümkün olacaktır. Bunun dışında, bölge genelinde belirlenen bazı boşlukların bu malzeme üzerinden sorgulanması ve bunların boşluk olup olmadığının ya da neden boşluk olduğunun ortaya çıkarılmasının da Önasya Arkeolojisi açısından değerli sonuçlar oluşturma potansiyeli vardır. Özellikle Uruk döneminin son buluş nedenleri, nasıl son bulduğu ve hangi ölçütlerde devamlılık gösterdiğinin analiz edilmesi, Kuzey Mezopotamya’nın hala çok tartışılan bu dönemine ışık tutabilecek niteliktedir. Bu malzeme, Kuzey Mezopotamya’nın bu bölgesi bakımından özgün bulgular sunmasının yanı sıra, Yukarı Dicle havzasının diğer bölümlerinde gözlemlenmeyen bir sosyoekonomik yapılanmayı ve sosyal sınıflaşmayı da yansıtması bakımından özgün ve değerli bilgiler vermektedir. Bu verilerin analitik ve teorik yönlerden ele alınması ve sentezler oluşturulması gerek ülkemiz ve gerekse Mezopotamya arkeolojisi bakımından önemli gelişimlere zemin hazırlayacak niteliktedir. Bu sayede bölgede yürütülen başka projelerden elde edilen sonuçların karşılaştırılabileceği değerli bir veri havuzu bilim dünyasına sunulmuş olacaktır. Bu özellikler projenin özgün değerini yükseltmektedir. Aynı zamanda Başur Höyük'te açığa çıkarılan elit mezarları ve bu mezarlarda bulunan, başta metal nesneler olmak üzere çok sayıda eser söz konusu kültürün tanımlanması kadar, metal eserlerin analizi ile elde edilebilecek sonuçlar teknoloji, ham madde dolaşımı, bölgeler arası ilişkiler gibi konulara açıklık getirme potansiyeli ile de özgün değer taşımaktadır.	6,00
Proje önerisi, 2018 yılında Antalya bölgesinde kıyıdan yaklaşık 50m içeride su altında tespit edilen yeni bir batığın tarihlendirilmesi üzerine kurgulanmıştır. Proje, dünyada günümüze kadar bu döneme ait çok az sayıda batık buluntusu tespit edilmiş olması açısından özgün değere sahip bir çalışmadır. Ancak, projenin ele alınış şekli ile ilgili önemli sorunlar bulunmaktadır. Projede 2018 yılında dokümantasyonu yapılan metal külçelerden alınacak analizlerle köken araştırılması yapılması planlanmaktadır. Oysa Geç Tunç Çağı gibi bir dönemde, metal gibi yeniden dönüşümün çok etkin bir şekilde gerçekleştirildiği bir hammaddeden alınacak örneklerle hemen bunların kökeninin açık bir şekilde ortaya konulacağını öne sürmek, yeni bilimsel çalışmalar açısından uygun değildir. Bunun yanında, çalışma içerisinde defalarca Kumluca Batığı’nın dünyanın en eski batığı olduğu öne sürülmektedir. Örneğin INA tarafından 70’li yıllarda kazısı yapılan Şeytan Deresi batığı da yine aynı dönemlerdeki diğer bir batığı oluşturmaktadır. Proje önerisinin herhangi bir yerinde ve de yürütücünün yayınlarında, bu batığa referanslar verilmemiştir. Ayrıca literatür taraması hem deniz arkeolojisi hem de dönemin kara yerleşimleri için eksiktir. Araştırmanın bilimsel tutarlılığı, bütünlüğü ve anlamı açıkça ortaya koyulmamıştır. Bir batıktan yola çıkarak Doğu Akdeniz ticaret yollarının nasıl değerlendirileceği anlaşılamamaktadır. Halihazırda yakın çevrede bulunan diğer Tunç Çağı batıkları sayesinde Doğu Akdeniz ticareti hakkında önemli bilgiler yayınlanmıştır.Ayrıca proje önerisinin özgün değer bölümü dipnotları ve kaynakçasına kadar projede yürütücüsünün Palestine Exploration Quarterly’nin 2019 yılında yayınlanan 151:1 sayısındaki makalesinin Türkçeye tercümesidir. Bu husus proje önerisinin özgün değerini olumsuz etkilemektedir. 	4,33
"Proje önerisinde “müze içeriğine uygun hikâyelerin sanal gerçeklik ve oyunlaştırma teknolojilerine entegrasyonunu sağlamak, geliştirilen sanal gerçeklik ve oyunlaştırma teknolojilerinin müze içeriği kapsamında öğrenmeye etkisinin incelenmesi” amaçlanmaktadır. Aşağıda belirtilen hususlar proje önerisinin özgün değerini zayıflatmaktadır:Proje önerisinde, ham bir alanyazın özeti sunulmuş olup bu alandaki eksiklikler ve bu eksikliklere yönelik çözüm önerilerinin neler olduğu, alanyazın senteziyle ortaya konulmamıştır. Nitekim özgün değer bölümünde ""Ülkemizde farklı teknolojik alt yapılar kullanılarak yapılan uygulamalar vardır"" ifadesine yer verilmiş olmasına rağmen bu uygulamaların neler olduğu, hangi teknolojilerin kullanıldığı, proje önerisinin bunlardan nasıl farklılaştığı ve Türkiye’de geliştirilmesine yönelik ne gibi özgün ve yaratıcı/yenilikçi öneriler sunulduğu açıklanmamıştır.Proje önerisinin özgün değeri ""…sanal gerçeklik ve oyunlaştırmanın bir arada uygulandığı ve bu uygulamanın bir eğitim programı olarak tasarlanması müzecilik ve müze eğitimi alanlarında yeni ve önemli bir katkı sağlayacaktır."" ifadesiyle açıklanmaya çalışılmış, ancak sanal gerçeklik ve oyunlaştırmanın bir arada uygulanmasının neden yeni ve önemli olduğu detaylandırılmamıştır.Proje önerisinde nitel araştırma yöntemi kullanılacağı ifade edilmiştir. Ancak nicel araştırma desenlerinden öntest-sontest eşleştirilmiş kontrol gruplu desen kullanılacağı belirtilmiştir. Bu yönüyle araştırmada hangi yöntem ve desenin kullanılacağının netleşmediği anlaşılmaktadır. Bu durumun, proje önerisinde arzulanan özgün değer kriterlerine ulaşmayı engelleyeceği değerlendirilmiştir.Proje önerisinde geliştirilmesi planlanan uygulamanın oyunlaştırma mı yoksa hikayeleştirme üzerine mi kurgulandığı anlaşılmamıştır. Proje öneri metninde bu ve benzeri kavram yanılgıları bulunmaktadır.Proje önerisinin amacında bir eğitim programı oluşturulmasından söz edilmektedir. Ancak öneri metninde bu eğitim programına ilişkin gerekli açıklamalar bulunmamaktadır.Proje önerisinde, müfredat kapsamında hangi kazanımların ele alınacağı sunulmamıştır."	2,00
"Önerilen proje kapsamındaki üç çalışmada belleğin büyüklük uzam ilişkisindeki yönetici, organize edici yönünün incelenmesine odaklanılmıştır. Bunu yaparken de önerilen Temsil-Uyum Modelininin geçerliğini test ederek uzun süreli bellekte ortam ve test ile uyumlu-uyumsuz durumlarda SNARC etkisinin nasıl işlediğinin gösterilmesi amaçlanmıştır. Bu soruların çalışılması, ilgili alanyazın ile karşılaştırıldığında özgün olarak değerlendirilmiştir. Fakat elde edilecek verilerin, bu tür bir modele nasıl çevrileceği (veya modelin farklı sonuçlar ışığında nasıl revize edilebileceği) ve bunun için nasıl bir yol izleneceği, dolayısıyla farklı deneylerin bu amaç doğrultusunda birbirini nasıl tamamladığı yeterince net değildir.  Bir başka deyişle araştırma bütüncül bir yaklaşım benimsemiş gibi görünse de test edilecek model net bir biçimde açıklanmamıştır. Bilişsel psikoloji araştırmalarında “model” denilince, bilgi işleme süreçleri daha net tanımlanmış ve spesifik tahminlere yol açan bir çerçeve beklenmektedir. Projede önerilen model bu tanıma uymayıp deneysel desen tanımına daha yakındır. Projenin özgün değerine olumsuz etkisi olan faktörlerden biri de ayrıntılı olarak belirtilmiş deney desenlerine rağmen her deney için hipotezlerin açıkça belirtilmemiş olmasıdır. Alanyazın gözden geçirildiğinde sayısal, kavramsal ve fiziksel bağlamda SNARC etkisini inceleyen çalışmaların mevcut olduğu (örn., Shaki, Petrusic & Leth-Steensen, 2012), benzer şekilde saat ve doğrusal düzlemdeki farklılaşmalar ile hedef görev yapısının olası etkilerini inceleyen çalışmaların bulunduğu (Fischer & Brugger, 2011; Prpic ve ark., 2016) görülmektedir. Ancak proje önerisinde bunlara değinilmemiştir. Ayrıca planlanan araştırmanın sayıltıları ve dayandığı kuramsal temel bellek alanındaki güncel kuramsal yaklaşımları (çalışma belleği, kısa süreli bellek) yansıtmamaktadır. "	3,40
Daha önce önerilmiş ve geribildirimler doğrultusunda revize edilen bu projede, belirtildiği üzere konservatuvar ve dengi okullardaki öğrencilerin müzik performans kaygısı ile baş etme stratejilerini geliştirmeye yönelik farkındalık eğitiminin müzik performans kalitesi ve psikolojik iyi oluşu üzerindeki etkilerinin deneysel bir araştırma yöntemi kullanılarak incelenecek olması proje önerisinin özgün değeridir. Önerilen projedeki çalışma sonunda elde edilecek sonuçlar doğrultusunda farkındalık programının etkinliği desteklenirse, müzik performans kaygısına erken müdahalede bulunmada etkili olabilecek bir eğitim programı alana kazandırılmış olacaktır. Ayrıca bu farkındalık eğitiminin, süreç içerisinde takip değerlendirmesinin yapılacak olması ve farkındalık eğitiminin katılımcıların öz-değerlendirmeleri ile müzik jüri üyelerinin müzik performans değerlendirmelerinin karşılaştırılacak olması proje önerisinin bir diğer özgün yönünü oluşturmaktadır. Bununla birlikte aşağıda belirtilen noktaların projenin özgün değerine olumsuz etkisi olduğu düşünülmektedir: Projede kullanılacak farkındalık eğitiminin performans kaygısı üzerindeki etkisinin ilk kez deneneceği belirtilmektedir. Bununla birlikte niçin özellikle farkındalık eğitiminin seçildiği ve kaygıyı azaltma yönünde yaygın olarak kullanılan diğer eğitimlerin (stresle başa çıkma vb. ) birlikte ya da ayrı olarak kullanılmasının tercih edilmediği kuramsal ya da ampirik olarak gerekçelendirilmemiştir. Ayrıca farkındalık eğitiminin klinik müdahale içermediğinin belirtilmesi ile kaygı azaltma amacının tutarlı olmadığı görülmektedir. Projenin anahtar kelimeleri arasında klinik psikoloji bulunmasına rağmen, eğitimin klinik psikoloji ile ilgili olmadığının vurgulanması verilecek farkındalık eğitiminin niteliği konusunda soru işareti oluşturmaktadır.Benzer şekilde farkındalık eğitimi için de Linehan Enstitüsü tarafından verilen Farkındalık eğitimi Diyalektik Davranışçı Terapi beceri eğitiminin niçin seçildiği hakkında ayrıntılı bilgi verilmemiştir. Örneğin bu eğitimin önemi ve geçerliği alanyazın destekli olarak belirtilmelidir. Projenin literatür taramasında belirtildiği üzere müzik performansı kaygı düzeylerinin Türk örnekleminde görece daha yüksek olduğu görülmektedir. Öte yandan araştırmacıların, Türk örnekleminde müzik performansı kaygısının yüksek olmasına ilişkin Türk kültürü ile ilişkili olabilecek sosyo-kültürel değerlerden bahsetmemiş olması dikkat çekicidir. Ayrıca 'Kenny Performans Kaygısı Envanteri'nin faktör yüklerinin ve sayılarının Türk örnekleminde değiştiği vurgulanmış, ancak bu değişikliği açıklayabilecek sosyo-kültürel açıklamalara yer verilmemiştir. Bu bağlamda literatürdeki bulgular Türk kültüründe müzik performansı ve performansa yönelik kaygının farklı anlamları olabileceğine işaret edebilir. Bu sebeple, araştırmacıların Türk kültürüne ait ve yukarıdaki farklılıkları açıklayabilecek olası açıklamalara yer vermesi projenin özgün değerini önemli ölçüde arttıracaktır. Yöntem kısmında belirtilen eksikliklerin giderilmesi ile proje önerisinin özgün değerinin daha da artabileceği ve alanyazına önemli katkılarının olabileceği düşünülmektedir.	3,20
"Proje önerisinin çok değişkenli, çok yönlü ve boylamsal olarak planlanmasının hedeflendiği anlaşılmaktadır. Proje kapsamında; yaş (ilkokul 2.sınıf-lise son), sosyoekonomik düzey (alt-orta-üst), gelişim dönemi (çocuk, genç ve yetişkin) aile üyeleri, başkasını ve kendini bağışlama, aile türü (biyolojik ebeveynler-çocuk, anneanne/büyükanne-dede/büyük ebeveynler-çocuk, tek ebeveyn-çocuk), aile ilişkileri (örn., anne-baba veya anne-çocuk arasındaki ilişki), fizyolojik ölçüm ve zaman (boylamsal) önemli değişkenler olarak ele alınmaktadır. Ancak bu değişkenlerin bağışlamanın incelenmesi kapsamında hangi gerekçelerle araştırmaya katıldığı, aralarında ne türden (kuramsal ya da ampirik) ilişkilerin öngörüldüğü, hedeflenen amaca nasıl hizmet ettiğini anlamaya yetecek şekilde sistematik biçimde açıklanmamıştır. Bu durum pek çok değişkenin bir arada ele alındığı kaotik bir desen izlenimi uyandırmakta ve projede yapılmak istenenin anlaşılmasını önemli ölçüde zorlaştırmaktadır. Yukarıda belirtilen noktalar proje önerisinin özgün değerini oldukça düşürmektedir. Proje kapsamında çok fazla değişken ele alınmış olmakla birlikte her iki araştırma aşamasındaki soruların tek yönlü incelemeye dönük olduğu ve değişkenler arası ilişkilerin modellenmediği görülmektedir. Bu durumda çok fazla değişkenin ele alınmış olması dayanaksız kalmaktadır. Projenin özet bölümünde çalışmanın kuramsal çerçevesi evrimsel bakış açısına (Maio vd., 2008), kişilerarası ilişkilerde bağışlamanın belirleyicileri kuramına (McCullough vd., 1998) ve sosyal ilişkiler kuramına (Back ve Kenny, 2010) dayandırılacağı bilgisi verilmiş ancak evrimsel bakış açısına alanyazın içerisinde sadece 2 cümlede yer verilmiştir (sayfa 5). Ayrıca anne, baba ve çocuk çiftleriyle çalışılması planlandığından Aile Sistemleri Kuramından yararlanılmasının aile sistemini, alt sistemleri ve alt sistemler arasındaki ilişkiyi açıklaması açısından önemli olduğu düşünülmektedir. Bağışlama, bir ihlal durumunda zarar veren kişiye yönelik olumsuz duygu, düşünce ve davranışların yerine olumlu duygu, düşünce ve davranışların konulması olarak tanımlanmış ve bağışlamanın, mazur görmek, göz yummak veya ihlali unutmak olmadığının altı çizilmiştir. Bu temel ayrımın projede belirtilen ölçümlerle ölçülüp ölçülmediği bilgisi net değildir.  Boylamsal bir çalışma yapılması planlanmaktadır. Bu çalışmada boylamsal desenin neden önemli olduğu bilgisi eksiktir. Örneğin sadece “çocuğun gelişimi hakkında daha fazla bilgi sağlayacağı” açıklaması yapılmıştır. Oysa boylamsal çalışmanın mantığı farklıdır ve bu çalışmaya katkısı açıklanmamıştır. Proje önerisi kapsamında, bağışlama ile ilgili olarak fizyolojik değişkenlerin ölçülmesi olumludur. Ancak, yukarıda değinildiği gibi niçin seçildiği açık değildir. Örneğin; kortizol düzeylerinin önceki tüm çalışmalarda suçluluk ve utanç, stres, kaçınma gibi olumsuz değişkenler ile ilişkili olduğu önceki çalışmalarda tutarlı olarak gösterildiğinden, bu çalışmada bağışlama ile ilgili olarak kortizol düzeylerinin incelenmesinin özgün değeri net değildir. Ayrıca, bağışlamanın fizyolojik ölçümlerinin kortizol ve oksitosin olarak belirtilmesine rağmen, neden yalnızca kortizol ölçümü yapıldığının ve stres ölçümü olarak kullanıldığı belirtilmesine rağmen niçin stresli durumlardan bağımsız olarak araştırmanın başında ölçüldüğünün gerekçesi belirtilmemektedir. 'Bağışlama, bağışlayıcı olma' bir kişilik özelliği olmasının yanı sıra, kültür ve içinde yaşanılan toplumun sosyolojik yapısıyla büyük ölçüde şekillenebilecek bir kavramdır. Bu sebeple Türkiye'deki ailelerde bu kavramın farklı ilişki dinamikleri çerçevesinde ele alınması önemlidir. Öte yandan, 'bağışlayıcılık' kavramının Türk kültürünün özellikleri temelinde (örn, toplulukçu aile yapısı, kadercilik, İslam dini vb.) hangi değerlerden etkilenebileceği ile ilişki herhangi bir referansa atıfta bulunulmadığı görülmektedir. Kültüre duyarlığı yüksek bu gibi kavramların araştırıldığı durumda toplumun özelliklerinden bahsedilmesinin önemli bir gereklilik olduğu düşünülmektedir."	2,00
"Hatay, çeşitli dini grupları ve etnik kültürleri bir arada barındıran önemli bir şehrimizdir. Proje önerisi, Hatay’daki farklı inançlara mensup kişilerin İsa Mesih algısı ve kurtarıcı Mesih/Mehdi beklentisi inanışını karşılaştırmalı ve betimsel yöntemle bilimsel olarak incelemeyi amaçlamaktadır. Önerilen proje farklı inanç gruplarını hedef alması itibarıyla özgün nitelik taşımaktadır. Yahudilerin, Nusayrilerin, Ermenilerin, Arap Ortodoksların ve Sünnilerin kurtarıcı inancını ortaya koyacak böyle bir çalışma dinler tarihi ve din sosyolojisi açısından önemli katkı sağlayacaktır.Ancak, araştırmanın konusu ile araştırma soruları arasında gerekli uyum sağlanamamıştır. Proje konusu mehdi ve mesih inancıyla sınırlı olmasına rağmen araştırma soruları içerisinde inanç gruplarının sahip oldukları farklı özelliklere ilişkin sorulara da yer verilmiştir. Örneğin: “Hatay’da yaşayan farklı inanç gruplarının dini, toplumsal ve kültürel anlamda hangi özelliklere sahiptirler? Dini ve sosyo-kültürel yaşamda gruplar arasında ne tür benzerlik ve farklar görülmektedir?”Proje önerisinde yer alan ""Hatay’da yaşayan farklı inanç gruplarının İsa Mesih algısı ve kurtarıcı beklentisi inanışı inanç grupları arasındaki ilişkilerde ne tür bir role sahiptir ve gelecek inşasında bir fonksiyona sahip midir?” sorusu önemli olmakla beraber, projenin çıktıları içerisinde, ""Dini geleneklerde görülen bir takım önyargıları ortadan kaldırabilir ve bu sayede evrensel barışa katkı sunabilir"" beklentisi projenin muhtevası ile örtüşmemektedir. İsa Mesih ve beklenen Mehdi anlayışının farklı inanç grupları arasında birleştirici olmaktan öte ayrıştırıcı gücü daha ön plandadır. Çünkü bu anlayış, inanç gruplarının bir ölçüde ""seçilmişlik"" psikolojisini beslemektedir. Bu bakımdan projenin amacının yeniden gözden geçirilmesi gerektiği değerlendirilmiştir. "	4,00
"Proje önerisi, geçici koruma statüsünde bulanan veya vatandaşlık elde etmiş Suriyelilerin Türk toplumuna entegrasyonunda dini anlayışların rolünü araştırmak amacında olup, söz konusu Suriyelilerin uyumu/entegrasyonu bağlamında dini anlayışlarının, dini anlama ve yorumlama biçimlerinin buluşma veya çatışma alanlarını tespit etmeyi hedeflemektedir. Önerilen konu, Suriyelerin toplumsal kabulü ve sosyal uyumu noktasında önemli bir başlık olup, konuya ilişkin çalışmaların eksikliği de bilinmektedir.Proje önerisinde Suriyelilerin dini anlayış veya grupların yeni komşularıyla, devletle ilişkileri, hukuki statüleri; devletin farklı grupları konumlandırma biçimleri; Suriyeli mültecilerle ilişkiler ve kültürlerarası etkileşimin niteliği ile din-devlet ilişkisi, laiklik ve demokrasiyle ilgili tartışmalar, mültecilerin tutum ve yaklaşımları araştırılacağı iddia edilmiştir. Bu kapsamda ilk olarak, “Suriyeli mülteciler ile yerli Türkiye Cumhuriyeti vatandaşları arasında kültürlerarası iletişim imkanları ve zorlukları; iletişim biçimleri ve örüntülerinin belirlenmesi; göç ile ortaya çıkan birlikte yaşama, toplumsal ve kültürel iletişim ve etkileşim süreçlerinin vakıaya dayalı olarak tespiti ve dinin buradaki rolü” hedeflenmektedir. İkinci olarak bu süreçlere ilişkin deneyimlerin ortaya konulması; kültürlerarası iletişim ve etkileşimde inşa edilen özne kimliklerin (biz/öteki) belirlenmesi; kültürel iletişim ve etkileşimlerle oluşan ve gündelik yaşam pratiklerindeki kültürlerarasılık deneyimleri, çokkültürlülük ve kültürel uyum/entegrasyon formlarının inşasında dini anlayışların rolünün tespiti amaçlanmaktadır. Söz konusu başlıklar (kültürel iletişim ve etkileşimlerle oluşan ve gündelik yaşam pratiklerindeki kültürlerarasılık deneyimleri, çokkültürlülük ve kültürel uyum/entegrasyon, devletle ilişkileri, hukuki statüleri; devletin farklı grupları konumlandırma biçimleri, din-devlet ilişkisi, laiklik ve demokrasiyle ilgili tartışmalar vb.) çok boyutlu, çok yönlü, karşılıklı, dinamik ve süregiden süreçleri içermektedir. Nitekim söz konusu başlıkların hangi tema ve parametreler üzerinden ele alınacağının belirlenemediği görülmektedir. Örneğin, laiklik ve demokrasiyle ilgili tartışmaların ya da devletle ilişkiler, kültürlerarası iletişim ve etkileşimde inşa edilen özne kimliklerin (biz/öteki) belirlenmesi vb. hususların hangi ana temalar ve alt parametreler üzerinden analiz edileceğine dair herhangi bir bilgi paylaşılmamıştır. Benzer şekilde öneride entegrasyon çerçevesinde eğitim, kültürel, siyasal ve sosyo-politik yerli homojen uygulamalar ile Suriyelilerin kültürel yapısı, kültürel değişim ve kültürlerarası etkileşimin boyutlarında dini anlayışların buluştuğu veya çatıştığı yerlerin ortaya çıkarılacağı iddia edilmiş ancak söz konusu başlıklarda dini anlayışların buluştuğu veya çatıştığı yerlere ilişkin bir tartışma yürütülmediği gibi bu başlıkların hangi tema ve parametreler üzerinden ele alınacağı da muğlak bırakılmıştır. Projenin diğer bir özgün değeri olarak sunulan ortak dini değerleri ve kültürel benzeşimi ön plana çıkarmak suretiyle göç sonrası mültecilerin ekonomik ve sosyal haklarının nasıl takip edileceği bunun hangi yöntemle gerçekleştirileceği ve sürdürülebilirliği de belirsizliğini koruyan bir başka husustur. Yine projenin özgün değeri olarak sunulan Suriyeli mültecilerin kültürel yapısının tarihsel ve aktüel boyutlarının, kültürlerarası etkileşim boyutlarının, kültürel değişim alanları ve imkanlarının nasıl, hangi yaklaşım ve yöntemle tespit edileceği ve buradan hareketle, dış basında yer alan “Türkler Suriyelileri besliyor ancak entegre edemiyor” şeklindeki iddiaların yayılmasını nasıl önleyeceği cevapsız sorular arasındadır. Ayrıca önerinin “temel hipotezi” Suriye’den Türkiye’ye iltica eden geçici sığınmacıların büyük bir çoğunluğunun Müslüman olmasına rağmen mabetlerde aynı oranda toplumla birlikte ibadet etmedikleri yönündedir. Öneride söz konusu hipotezin iki nedeni olduğu vurgulanmaktadır. İlki, Suriyelilerin ibadet etme konusunda isteksiz olmaları, ikincisi ise din adamlarını Müslüman olarak görmemeleri ve onların arkasında namaz kılınmayacağı kanaatinde oldukları iddiasıdır. Ancak öneride de vurgulandığı gibi bu iddiaya temel teşkil edecek hiçbir veri bulunmamakta olup, bu hipotezin gerekçelerine dair bir tartışma ya da bilgi paylaşımı da yapılmamıştır. Dahası proje önerisinin temel hipotezi olarak sunulan bu iddianın araştırılması planlanan diğer ana başlıklarla ilgisi kurulmamıştır.Projedeki “Suriyeli mültecilerin entegrasyonu konusu çok az araştırmacının dikkatlerini çekmiştir” iddiası da tartışmalıdır. Nitekim, Türkiye’deki Suriyelilere ilişkin literatüre bakıldığında üzerine en fazla çalışılan ve sayısız çalışmanın yer aldığı ana tema uyum konusudur. Önerinin literatür özetinde yer alan kaynakların bir kısmı internet sitelerindeki haberlerden, bir kısmı doğrudan konu ile ilgisi olmayan çalışmalardan oluşmakta olup, konu ile ilgili eserlerin bir kısmının ise sadece başlıkları verilmiş, bu eserlerden nasıl ve ne düzeyde yararlanılacağı ifade edilmemiş, daha önemlisi önerinin bu çalışmaların her birinden ne gibi farklılıklar taşıdığı açık ve net bir şekilde ortaya konamamıştır. Kısaca ifade edildiğinde söz konusu önerinin temel araştırma sorusuna ilişkin yaşanan sorunlar, eksiklikler ve doldurulması planlanan boşluklar ayrıntılarıyla belirtilmemiş, proje önerisinin hangi eksikliği nasıl gidereceği veya hangi soruna nasıl bir çözüm geliştireceği, ilgili alana metodolojik/kavramsal/kuramsal olarak ne gibi özgün katkılarda bulunacağı net olarak açıklanmamıştır. Ayrıca önerinin yöntem kısmında temel nitelikte çok ciddi sorunlar göze çarpmaktadır. Örneğin, evren- örneklem, yöntem-teknik vb. kavramlara ilişkin var olan ciddi tutarsızlıklar özgün değerini ciddi anlamda zayıflatmaktadır. "	1,60
Projenin amacı olasılık önyargısını (probability bias), olumsuz olayların gelecekte daha sık olacağı düşüncesini, objektif bir biçimde ölçmektir. Projenin, öz bildirim ölçümleri kullanmadan olasılık yanlılığını doğru bir şekilde ölçebilme yöntemini bulabilmek amacıyla gerçekleştirileceği belirtilmiştir. Olasılık önyargısının ilk defa olarak fizyolojik ölçümler yardımıyla değerIendirilecek olması nedeniyle projenin özgün değeri yüksektir. Bununla birlikte projenin özgün değeri açıklanırken, olasılık önyargısının (probability bias) bir tepki önyargısı (response bias) olmadığını göstereceği iddia edilmiştir. Fakat bunun nasıl bir deney veya değerlendirme ile anlaşılacağı açıklanmamıştır. Ayrıca bu proje ile anksiyete ve depresyonun, bellek ve dikkat dışında, risk yargısı ve muhakeme gibi süreçlerde de değişime neden olduğunun ortaya çıkarılacağı iddia edilmiş, fakat bu husus detaylı bir şekilde açıklanmamıştır. Bu hususlar projenin özgün değerini kısmen düşürmektedir. 	5,20
Tüm dünyada olduğu gibi ülkemizde de çocuklarda obezite ve yüksek tartılılık oranlarının hızla artış gösterdiği görülmektedir. Bu nedenle önerilen projenin obezitenin önemli belirleyicileri olarak ailesel, çevresel ve genetik faktörleri bütünsel bir açıdan okul öncesi dönemdeki çocuklar ve aileleri ile boylamsal olarak incelemesi ve bu faktörler arasında obezite riski için en önemli öncüllerin belirlenecek olması ve bu konudaki müdahale çalışmalarına temel oluşturma potansiyeli çalışmayı özgün kılmaktadır.Proje önerisinde ilgili alanyazın gerektiği gibi özetlenmiş ve bu projenin önemi başarıyla vurgulanmıştır. Ayrıca projenin boylamsal araştırma deseni ile yürütülmesi ebeveynlerin özellikleri ve obezite arasındaki ilişkinin yönünün daha doğru olarak tayin edilebilmesine imkân tanıyacaktır. Son olarak, projede yeme davranışlarının süreklilik kazanmaya başlayabileceği okul öncesi döneme odaklanması ve retrospektif olarak bebeklik dönemine ait bilgi toplanması da özgün değer açısından olumlu olarak değerlendirilmiştir.	5,20
Projenin amacı, klasik Türk müziğinin ratlar üzerindeki etkilerini incelemektir. Birinci olarak farklı müzik türlerinin sağlıklı ratlar üzerinde bir patalojik etkisinin olup olmadığı, ikinci olarak müziğin depresyon ve anksiyete modeli ratlar üzerinde bir faydası olup olmadığı araştırılacaktır. Bu araştırmalar davranışsal deneyler ve histolojik analizler gerçekleştirilecek yapılacaktır. Müziğin deney hayvanlarının üzerindeki davranışsal etkilerini araştırmak oldukça önemli bir konudur. Müziğin insan ve model hayvanların beyin gelişimi üzerindeki etkileri ve terapötik pozitif etkilerinin olduğu gösterilmiştir. Deney hayvanları sayesinde müziğin fizyolojik yolları (pathways) nasıl değiştirdiğini incelemek de önemli bir araştırma konusudur. Müziğin sessizlik ya da gürültü ile karşılaştırıldığında ratların fizyolojik süreçleri üzerinde etkisi olduğu gösterilmiştir. Gelişim evresinde müziğe maruz kalan ratların kontrol grubuna göre çeşitli kortikal bölgelerdeki protein salınım değerleri üzerinde etkisi olduğu ya da müziğin ratların kalp atış hızlarını kontrol eden mekanizmaları düzenleyici etkisi olduğu bilinmektedir. Bu bulgular proje önerisinde de detaylı ve açıklayıcı bir biçimde aktarılmıştır. Proje, genel olarak ilginç bir araştırma sorusunun uygun olmayan yöntemlerle incelenmesini önermektedir. Proje önerisinde belirtilen bilimsel sorunun (klasik Türk müziğinin beyindeki etkileri ve potansiyel antidepresan ve anksiyoliytik özelliği) neden insanlarda değil, sıçanlarda icra edileceği anlaşılmamaktadır. Proje önerisinde belirtildiği gibi, “müziksel aktiviteye bağlı gelişimlerin, beyin dokularında meydana gelen değişikliklerin invaziv tekniklerle incelenmesi” önemlidir. Ancak, bu çalışmada hayvan kullanımı gerektiren herhangi bir invaziv in vivo teknik bulunmamaktadır. Bahsedilen hayvan depresyon ve anksiyete modelleri için gerekli değildir, çünkü hedeflenen veriler ilgili envanterleri kullanarak insanlardan elde edilebilir. Farklı müzik türlerinin ratlar üzerindeki etkilerini araştırmanın neden önemli olduğu açıklanmamıştır. Ratların bir müzik kültürü yoktur. Müziğin katmanlı ve karmaşık ritmik veya melodik özelliklerine uzmanlaşmış sinir bölgeleri olduğuna dair bir kanıt yoktur. Ratların uyarıcıların müzikal özelliklerini algılayabildiklerini veya öğrenebildiklerini gösteren bir kanıt da bulunmamaktadır. Çalışmanın in vitro kısmı ise, hayvan çalışmalarının temel kontrollü deneysel yaklaşımına uymamaktadır. Böyle bir çalışmayı, ancak akustik parametreleri belirli (sabit bir frekansta, şiddette, tınıda vb. olan) seslerle yapmak anlamlıdır. Bunun dışında hücre kültürüne farklı müzikler dinletmek uygun değildir. Ayrıca, önerilen projenin in vitro ve davranışsal kısımları birbirinden bütünüyle bağımsız ve birbiriyle ilgisizdir.Ayrıca proje önerisinde müziğin ratların fizyolojik süreçleri üzerindeki etkisinin araştırıldığı ama farklı müzik türlerinin karşılaştırılmadığı rapor edilmiştir. Bu karşılaştırmanın yapılmamış olması bir eksiklik olarak değil gerekli olmayan bir araştırmanın yapılmamış olması şeklinde değerlendirilmiştir.Klasik Türk müziğinin beyin üzerindeki etkisi ve bunun depresyon ve anksiyete ile ilgili olan boyutu öncelikle insanlar üzerinde EEG, fMRI ve hatta TMS ile ölçülebilir. Eğer hayvanlarla çalışma yapılmak isteniyorsa kullanılacak paradigma ve modellerin (farklı müzik türleri yerine farklı frekanslarda ve parametrelerde sesler kullanarak) hayvan çalışmalarının kontrollü doğasına uygun biçimde tasarlanması uygun olacaktır. 	1,40
İşyerlerinde çalışma verimini düşürdüğü ve çalışanların iyi oluşunu olumsuz yönde etkilediği görgül araştırmalarca kanıtlanmış olan, yöneticilerin çalışanlara kötü muamelesinin (küçük düşürmeden tacize kadar) kültüre özgü yönlerinin olduğu açıktır. Bu sebeple önerilen projenin işyerlerinde kötü muamelenin kültüre özgü kavramsal tanımlarını yapacak olması önemli bir özgün değeridir. Ayrıca kültüre özgü psikometrik kalitesi yüksek ölçüm araçlarının geliştirilmesinin hedeflenmesi ve hem çalışanların hem de yöneticilerin farkındalığını artırmaya yönelik önleyici bir müdahale programının geliştirilmesinin hedeflenmesi projeyi oldukça özgün kılmaktadır.Öneride, proje kapsamında geliştirilecek olan programla ilgili olarak bazen eğitim bazen müdahale bazen de eğitim/müdahale terimleri kullanılmaktadır. Amaçlar arasında eğitim programının davranışları önlemede etkili olacağı ifadesi yer almaktadır. Yalnızca araştırmacılar tarafından verilen bir günlük bir eğitimle bu amaca ulaşılıp ulaşılamayacağı konusunda soru işareti bulunmaktadır. İşyerindeki kötü muamele türlerinin kültürümüzde nasıl kavramsallaştırıldığının inceleneceği ve buradan kültüre uygun ölçeklerin geliştirileceği anlaşılmaktadır. Ancak öneride yer yer değinilen işyerinde kötü muamele türlerinin görülme sıklığı ile ilgili nasıl bir ölçüm yapılacağı açık değildir. 	5,40
"Önerilen projenin; ilişkide yaşanan çatışma süreçlerini derinlemesine, SED açısından geniş bir ranj içinde ve eşlerin her ikisini de içeren temsili bir örneklemle incelemesi, çatışmaların nedenlerini belirleme ve çatışma çözümünü destekleyecek etkin ve en önemlisi kültüre özgü uygun müdahale programlarının geliştirilmesini hedeflemesi projeyi oldukça özgün kılmaktadır. Önerilen projenin kuramsal olarak hem Aile Sistemleri kuramını temel alması, hem de Biyoekolojik Sistemler kuramı, Bilişsel-Davranışsal Çift Terapileri kuramı, Gottman İlişki kuramı, Sosyal Öğrenme kuramı ve Talep-Geri Çekilme İletişim Modelini bir sentez halinde sunması projenin özgün değerini daha da güçlü kılmaktadır. Ayrıca önleyici müdahale programının yaygın kullanıma müsait olması ve sosyal çalışmacılar gibi psikolog olmayan meslek grupları tarafından da uygulanabiliyor olması önemlidir."	5,75
Önerilen proje gelecekte yaşanabilecek olayları hatırlamanın gerçekten yaşanmış olaylardan ne ölçüde farklılaşabileceğini ya da ne ölçüde benzer mekanizmalar kullanılarak hatırlandığını araştırmayı planlamaktadır. Ayrıca, olayların kurgulanmasının ardından gerçekten yaşanmasının birbirini nasıl etkilediği araştırılmaktır. Geleceğe yönelik planlama ve hatırlama, temel bilişsel süreçlerden faydalanmaktadır ve araştırma episodik ve semantik bellek kullanımının simülasyon türü geleceğe yönelik hayallerle ilişkilendirmek üzere deneyler sunmaktadır. Bu çalışmadan elde edilecek sonuçlar iki önemli bellek türünün (semantik ve episodik) geleceğin düşünülmesinde birbirleri ile nasıl bir ilişki içinde olduğunun anlaşılması açısından önem taşıyacaktır. Ancak, bu bağlamda teorik bir yaklaşımdan ziyade yaşanma olasılığı yüksek ve düşük olayların katılımcılar tarafından kurgulandığı ve daha sonra bu kurgulanan olayların hatırlanıp hatırlanmadığının ölçüldüğü deneysel bir yaklaşım tercih edilmekle birlikte deneysel işlem yeteri kadar açıklıkla ortaya konulmamıştır.Bu proje önerisi ile insanların geleceği kurgularken kullandıkları bellek sistemleri ve bu işlemin altında yatan mekanizmalar ile ilgili bilgiler elde edilebileceği için projenin özgün değeri yüksektir. 	5,40
Önerilen proje görsel sistemin sinirsel seviyede çalışma prensiplerine odaklanmakta ve bu tür bir yaklaşımı beynin genel olarak işleyiş prensiplerinin anlaşılması için model sistem olarak ortaya koymaktadır. Bu amaca yönelik yapılmış olan önceki çalışmalar, kullanılan paradigmalar açısından kısıtlılık göstermektedir (örn. daha çok geriye doğru maskelemeye odaklanılmıştır). Bu anlamda alanda var olan çalışmalar ileri doğru maskeleme ve dikkat ilişkisine dayalı ve bu ilişkinin altında yatan sinirsel mekanizmalar ile ilişkili yeterince bilgi sağlamamaktadır. Bu anlamda, önerilen proje magno ve parvo kanallar arasındaki erken seviyede olduğu varsayılan etkileşimi, olaya ilişkin potansiyelleri kullanarak araştırması açısından gayet özgün değer taşımaktadır. Önerilen çalışmalar parakontrast ve metakontrast maskelemenin altında yattığı varsayılan farklı yolaklar arası ve yolak-içi etkileşimleri, bu alanda yeterince yapılmamış, olaya ilişkin potansiyeller seviyesinde ayrıştırabilecek ve bu alandaki bilgi boşluğunu doldurabilecek niteliktedir. Önerilen araştırma projesi, kuramsal yaklaşımları nörofizyolojik yaklaşımlarla harmanlayıp, alanda yanıtlanması beklenen temel soruların yanıtlanmasında birbirini besleyen ve bütünlüklü bir yaklaşım oluşturmaktadır. Elde edilecek bulgular Parvohücresel ve Magnohücresel sistemlerin korteks seviyesindeki etkileşimlerini daha net bir şekilde ortaya koyarak, görsel algı ve sinirbilim alanında sinirsel tabanlı kuramsal bir etki oluşturabilecektir.	5,80
Proje konusu beyindeki görsel algısal öğrenme süreçlerinin beyin görüntüleme yöntemiyle incelenmesidir. Proje kapsamında görsel algısal öğrenme geniş bir zaman aralığında incelenerek, öğrenme süreci boyunca beyinde meydana gelen değişimlerin işlevsel ve anatomik nörogörüntüleme teknikleri ile incelenmesi planlanmıştır. Ancak proje önerisinde de belirtildiği gibi, yakın zamanlı sinirbilim makalelerinde (örn. Bueti, Lasaponara, Cercignani, & Macaluso, 2012) bu yaklaşımın ve benzer çıkış noktalarının örnekleri göze çarpmaktadır. Bu projenin farklılığı ve ilgili literatüre getireceği yeni katkı yeterince tartışılmalıdır.  Algısal öğrenme sürecinde farklı noktalarda davranışsal ölçüm ve nörogörüntüleme ile veri toplanarak geniş bir zaman aralığı taranacaktır. Literatürdeki birçok araştırma genelde beyindeki değişiklikleri spesifik olarak değerlendirmiş olup önerilen çalışma beynin farklı bölgelerindeki değişimlere odaklanmıştır.  Ayrıca projede eğitimli X eğitimsiz olma durumu ile eğitimin yapıldığı bölgenin yapısal ve işlevsel olmak üzere çok yönlü görüntülerinin alınması çalışmanın özgün bir değer taşıdığını ve algısal öğrenme literatürüne katkılar sağlayacağını göstermektedir.	4,60
Proje önerisi, Türk edebiyatını uluslararası ölçekte temsil niteliği taşıyan romanlar üzerinden tanıtmayı ve kültürler arası iletişim ve etkileşim yollarının açılmasına somut bir katkı sunmayı amaçlamaktadır. Bu çerçevede Türk romanının geniş ölçekli bir şekilde dijital platformda tanıtılması belirli oranda özgünlük taşımaktadır. Türk romanının uluslararası bilinirliği oldukça kısıtlıdır. Bunun sebeplerinden biri Türk romanının İngilizce ve diğer yabancı dillere çevrilme oranın çok düşük olmasıdır. Projenin Türk romanının tanınırlığını artırmasıyla birlikte çeviri konusunda bir hareketlilik beklenebilir.  Ancak, projenin araştırma soruları merkezinde geliştirilememesi özgünlüğünü olumsuz anlamda etkilemiştir. Ayrıca atıf yapılan kaynaklar projenin sorularıyla yeterli ilişki kurulmadan sıralanmıştır.	3,00
"Türkiye’nin modernleşme sürecinde 1895-1908 yılları arasında çıkan kadınlara yönelik bir derginin Türk kadın kimliği inşası bağlamında tasnif edilip incelenmesi belirli bir özgünlük taşımaktadır. Proje önerisinde ""19. yüzyılı 20. yüzyıla bağlayan bir zaman diliminde kadınların modernleşme faaliyetlerine, sosyal hayatta ve ailede kadına biçilen rollerin görülmesine ve milletleşmenin söz konusu olduğu yıllarda kadın kimliğinin inşasında bu gazetenin yerini ortaya koymak"" hedeflenmektedir. Ancak, derginin içeriğine dair verilen bilgilerde bu hedefe götürecek verilerin bulunup bulunmadığı yeterince açıklanmamıştır.Hanımlara Mahsus Gazete üzerine yapılan yüksek lisans, doktora çalışmaları ve diğer araştırmalarda proje önerisinde belirtilen birçok konu ele alınmış ve tartışılmıştır. Bu durum, projenin özgünlüğünü kısıtlamaktadır. Ayrıca, proje önerisinde ilgili literatür temel nitelikleri açısından yeterince değerlendirilmediği için proje önerisi ile bu çalışmalar arasındaki farklılıkları ölçme imkanı oluşmamıştır. Hanımlara Mahsus Gazete'deki bütün metinlerin yeni harflere aktarılıp web sitesi aracılığıyla araştırmacılara sunulması projenin özgünlük bağlamında bir katkısı olarak değerlendirilebilir.  "	2,00
"Araştırmanın konusu, İbnü’l-Arabî’nin ""Ankâu Muğrib"" adlı tasavvufî eseri ve onun üzerine yazılmış şerhler ve hâşiyelerde ""Hatemü'l-Evliya"" kavramı ve günümüz mesiyanik söylemlere etkisidir. Başvuru formundan ""Ankâu Muğrib"" eseri üzerine yazılmış sadece iki adet şerhe ulaşıldığı, bunların dışında başka şerh ve haşiyelerin olup olmadığına ilişkin bilgi verilmediği görülmektedir. Proje önerisinde, İbnü’l-Arabî’nin görüşlerinin şarihlerin düşüncelerine nasıl bir katkı yaptığı ve İslam düşünce geleneğinde yaşanan inanç problemlerine nasıl çözüm üretildiğinin tespit edileceği; günümüzdeki problemlerin çözümüne nasıl katkı sağlayacağının araştırılacağı belirtilmektedir. Ancak “Hatemü'l-Evliya” konusu bir inanç meselesi değildir. Ayrıca, bu konunun günümüz problemleriyle nasıl irtibatlandırılacağı da ifade edilmemiştir.Projeyi özgün kılan ve başlıkta yer alan mesiyanik boyut bütünüyle boşlukta kaldığı gibi, “Hatemü'l-Evliya” konusuyla da ilişkilendirilmemiştir. Proje önerisinde, amaç ve proje konusu birbirine karıştırılmıştır. Örneğin “İbnü’l-Arabî’nin Ankau Muğrib fi Ma'rifeti Hatmi'l-Evliya ve Şemsi'l-Mağrib adlı tasavvufî eseri ve onlar üzerine yazılmış şerhler ve hâşiyeler yoluyla XVI. Yüzyılda Osmanlı İslam düşüncesinde gerçekleştirilen ilmî geleneğin metafizik ve ontolojik problemler ekseninde kaydettiği gelişim ve özgünlüğünün günümüz inanç problemlerine katkısı” projenin konusu değil amacıdır. Yukarıdaki ifadelerden de anlaşılacağı gibi, proje metninde açık bir özgün değer tespit edilememiştir. İbnü’l-Arabi’nin Osmanlı İslam düşüncesine mesiyanik etkisinin neler olduğunun tespit edileceğinden ve özgünlüğünün araştırılacağından bahsedilmiştir. Bunlar da amaç ve hedeflerdir. Projenin özgünlüğü örneklerle net olarak ifade edilmelidir. İbnü'l-Arabi'nin ""Ankau Muğrib fi Ma'rifeti Hatmi'l-Evliya ve Şemsi'l-Mağrib"" adlı eserini merkeze alan bu proje önerisi tasavvuf geleneğinde ""Hatemü'l-Evliya"" kavramı ile günümüz mesiyanik söylemler arasındaki irtibatı incelemeyi amaçlamaktadır. Bu yönüyle proje daha çok mehdici ve mesiyanik karakter taşıyan mezhepler ile de irtibatı açısından disiplinlerarası bir içeriğe sahiptir. Ancak projede tasavvuf geleneği ile diğer dini akımlar arasındaki ilişki yeterince vurgulanamamıştır. "	2,60
Projede 1783 (ondalık ağnam uygulamasına geçilmesi)-1920 yılları arasında Anadolu’dan İstanbul’a ağnam ticareti ve et iaşesi konusunun Osmanlı ve İngiliz arşiv kaynaklarına dayalı olarak araştırılması öngörülmektedir. Sunulan araştırma konusunun özgün değeri konu ile alakalı mevcut literatürdeki ilgili bilgiler özetlenerek, bu kaynaklara atıfta bulunularak ortaya konulmuştur. Mevcut literatürde iaşe meselesi İstanbul’un ihtiyaçları ve bu ihtiyaçların giderilmesi odaklı olarak ele alınmaktadır. Proje önerisinde ise İstanbul’un ihtiyaçlarının temin edildiği bölgelerdeki sosyal dinamiklere odaklanılması projeyi özgün kılmaktadır. Projeyi özgün kılan noktalardan bir diğeri de, Rumeli bölgesi üzerine yoğunlaşan mevcut literatürden farklı olarak, Anadolu üzerinden et iaşesini konu edinmesidir. Osmanlı’da et iaşesi hem Rumeli hem de Anadolu'dan karşılanmaktadır. Proje önerisinde ilgili dönem için neden Anadolu bölgesini seçildiğinin yeterince tartışılmadığı değerlendirilmiştir. 	5,00
"Proje önerisi kapsam ve sınırları itibariyle sorunlar içermektedir. Projenin iki ayağı bulunmaktadır; birincisi veri tabanı oluşturmak ve ikincisi de bu veri tabanına dayanarak Osmanlı tarihçilerine ait kimlik tespitinde bulunmaktır. Ancak öneride kimliğin ne olduğuna ilişkin (azınlık kimliği, coğrafi kimlik, dini mensubiyet, etnik aidiyet, ilmiye-kalemiye-seyfiye gibi statü kimliği) çerçeve çizilmemekte ve ne tür bulgular elde edileceğine dair işaretlere yer verilmemektedir. Örneğin konuyla ilgili bir kaynağa dayalı olarak bir örneğin sunulamamış olması bir handikap olarak değerlendirilmiştir. Örnek gösterilen Belleten çalışması kronik tabanlı bir çalışma için örnek teşkil etmemektedir. Ayrıca en az 70 olarak belirtilen kaynakların hangi döneme ait olduklarına ve kaynakların nasıl seçileceğine dair bilgi verilmemiştir.  Bilimsel Ar-Ge araştırma projelerinde bir konunun kavramsal ve kuramsal yönleriyle ele alınarak özgünlüğünün ortaya konulması gerekmektedir. Ancak proje önerisi ağırlıklı olarak envanter çalışması niteliğinde olup kavramsal ve kuramsal tartışmanın yeterli düzeyde olmadığı değerlendirilmiştir. Ayrıca proje önerisinde metinlerin farklı dil, amaç, zaman, teknik ve üsluplarla inşa edilmiş olduğu dikkate alınmamıştır. Üretilecek sabit bir kodlamayla bu sorunların nasıl çözüleceğine ilişkin açıklama öneride yer almamaktadır. Proje teknik yönüyle öne çıkarılmakla birlikte projenin ana konusu olan tarih yazımıyla ilgili Osmanlı dönemi kroniklerine ve kroniklerle ilgili literatüre atıfta bulunulmadığı görülmüş ve bu husus bir eksiklik olarak değerlendirilmiştir. Örneğin projede belirtildiği gibi Osmanlı tarihçilerinin kimliği üzerine çalışma yapılmamış değildir. Projede adından söz edilmemiş olsa da F. Babinger'in Osman Tarih Yazarları ve Eserleri çalışması bu alanda en önemli metinlerden biridir. Yine projede bahsedilmeyen Osmanlı Müellifleri ve Sicill-i Osmani gibi eserler Osmanlı tarih yazarlarının kimliğine dair önemli veriler sunmaktadır. Osmanlı tarihçilerinin toplumsal kimliğinin tarih yazımında önemine dair Gabriel Piterberg (Osmanlı Trajedisi) ve Cornell Fleischer’in (Tarihçi Mustafa Âli) çalışmaları böyle bir çalışmada göz ardı edilmemesi gereken eserlerdir. "	2,40
"Proje önerisi, ele aldığı sorunsal açısından halkbilimi, eğitim bilimleri, psikoloji ve sosyoloji gibi disiplinleri bir araya getirme çabası açısından olumlu bir katkı sağlama potansiyeli taşımasına karşın bu “yenilikçi” disiplinlerarası yaklaşımın nasıl uygulanacağı net olarak ifade edilmemiştir. Bu bağlamda her disiplin açısından ayrı araştırma soruları ele alınmış ve bu farklı araştırma soruları temel bir ana araştırma sorusu ile ilişkilendirilememiştir. Alt araştırma sorularının kapsamı fazlasıyla geniş ve birbirinden kopuk olup projenin odağı muğlak kalmıştır.Proje önerisinin temel amacı, ""düşünce ve davranışlarda yaşatılan, uğurlu, uğursuz kabul edilen tüm inançların insan yaşamında ne tür etkileri olduğunu incelemek"" olarak belirtilmesine karşın bu hedefe nasıl ulaşılacağı ikna edici bir şekilde ortaya konamamıştır.Proje önerisinin kapsamı ve kavramsal çerçevesine ilişkin olarak ayrıntılı bir literatür taraması yapılmış olmasına karşın proje önerisinin mevcut çalışmalardan farkının -dolayısıyla özgün değerinin- açık bir şekilde ortaya konulmasına ihtiyaç duyulmaktadır.Yanı sıra “kültür”, “inanç”, “İNSAN”, “Anadolu İnsanı” gibi terimlerin kullanımında kavramsallaştırma sorunları bulunmaktadır. Ayrıca, proje önerisi bir bütün olarak incelendiğinde konuya dair belirgin bir şekilde normatif bir yaklaşım gözlenmekte, değer yargısal ifadelere rastlanmaktadır. Buna ilaveten proje önerisinin pek çok yerinde batıl inanç olarak ortaya konulan uğur fenomeninin araştırma hedeflerinde milli eğitimde kuşatıcı milli değerler olarak öğrenilmesi/öğretilmesi gereken değerler olarak vurgulanması anlaşılır bulunmamıştır.Projenin hedefleri, araştırma soruları ve mülakat soruları arasındaki bağlantılar yeterince gerekçelendirilmemiştir. Ayrıca, nitel bir araştırma olarak tasarlanan proje önerisinde belirtilen saha ve örneklemin hacmi araştırmanın gerçekleştirmesini engelleyecek ölçüde büyük tutulmuştur. Proje önerisinde nitel, nicel veya karma yöntemlerden hangilerinin kullanılacağı belirgin değildir. Dolayısıyla yöntem ile kullanılacak araştırma teknikleri ve terimleri arasında uyumsuzluk görülmektedir. Bu belirsizliğin neticesi olarak, nitel araştırma yapılacak olmasına karşın bulguların ve sonuçların nicel araştırmayı çağrıştıracak şekilde genelleneceği ifade edilmektedir. Proje önerisi, halk inanç ve uygulamalarını incelemeyi amaçlamasına rağmen katılımcı gözlemin veri toplama süreçlerine dahil edilmemiş olması bir eksikliktir.Son olarak, proje önerisinde yer yer anlaşılmayı engelleyen dil ve üslup sorunları göze çarpmaktadır. Öneri metninde paragraflar arası geçişler ve ortaya konan fikirler arası bağlantılar yeterince belirgin bir şekilde ifade edilmemiştir. Ayrıca proje önerisinde İngilizce ve Türkçe özet metinleri arasında fark bulunmaktadır. Bütün bu hususlar proje önerisinin özgün değerini önemli ölçüde zayıflatmaktadır."	2,00
Kırsal alandaki yaşlıların ekonomik durumları, fiziksel koşulları, sağlık ve bakım ile ilgili durumları, kent merkezlerindeki yaşlılara kıyasla sınırlıdır. Proje, gerek literatürde kırsal bölgede yaşayan bakıma muhtaç yaşlılara yönelik çalışmanın çok az ve yetersiz olması, gerekse de ekosistem bağlamında yeni bir öneri sunmasıyla özgün değere sahiptir. Ancak, projenin sürdürülebilirliği açısından yerel yönetimlerle olası işbirliğinin kurulmaması projenin özgün değerini kısıtlamaktadır.	4,80
Proje önerisi yaşlılara enformel bakım konusunda çoklu araştırma deseni ile bir bütünleşik destek modeli geliştirmeyi hedeflemektedir. Projenin en önemli bilimsel katkısı, yaşlısına enformel bakım veren aile üyelerinin güncel durumlarının tespitinden yola çıkarak bakım sürecindeki destek ihtiyaçlarını ve zaman içindeki değişimleri tanımlaması ve bu ihtiyaçlar üzerinden sağlık politikası, sosyal politika ve araçlarını içeren bir bütünleşik destek modelini geliştirmeyi hedeflemesidir. Projede, daha önce Avrupa'da yapılmış bir araştırmanın yönteminden büyük ölçüde yararlanılacağı ve ilgili araştırmanın sorularının kullanılacağı anlaşılmaktadır. Ancak, bu soru formlarının nasıl adapte edileceği/edildiğinin ayrıntılandırılmamış olması projenin özgün değerini düşürmektedir. Ayrıca, proje önerisinde büyük oranda EUROFAMCARE araştırmasının yöntemsel ve kuramsal çerçevesinin kullanılması özgünlüğü zayıflatan bir faktördür.        	3,60
Proje önerisinin temel amacı, Groningen Modeli kullanılarak gerçekleştirilen Akılcı İlaç kullanımı(AİK) eğitiminde yaşanan uygulamaya dönük aksaklıkların ve yetersizliklerin sanal gerçeklik teknolojisi desteği ile azaltılması veya ortadan kaldırılmasıdır. AİK eğitiminin sanal gerçeklik uygulaması ile zenginleştirilmesine odaklanılması bir özgünlük olarak değerlendirilmiştir. Bu konuda Türkiye’de yeterli çalışma yapılmadığı gibi öğretim faaliyetlerinde de sanal gerçeklik teknolojilerinden yararlanarak verimliliğin artırılmasına yönelik planlamaların yeterli olmadığı değerlendirildiğinde önerinin bu eksiklere çözüm getirme potansiyeli taşıdığı düşünülmektedir. Ayrıca araştırmada disiplinler arası bir ekip çalışması planlanması ve tasarım tabanlı araştırma yaklaşımının dikkate alınması proje önerisinin özgün değerine katkı sunmaktadır. Ancak, aşağıda belirtilen hususlar önerinin özgün değerini sınırlandırmaktadır:Tasarlanacak sanal gerçeklik ortamında 6 senaryo ve 10 hasta modeli yer alacağı belirtilmekte olup gerekli durumlarda yeni senaryoların ve hastaların sisteme eklenememesi bir eksiklik olarak değerlendirilmiştir. Proje önerisinde Temel AİK eğitiminin sanal gerçeklik ortamına nasıl aktarılacağı belirtilmemiştir.Sanal gerçeklik ortamında öğrencilerle modellerin nasıl etkileşeceği, diğer bir ifadeyle ne tür etkileşimlerin kullanılacağı öneri metninde açıklanmamıştır.Groningen metodunun detaylı modellemesinin yapılacağı belirtilmekle birlikte proje önerisinde bu metoda ilişkin herhangi bir açıklama verilmemiş ve buna yönelik uygulanacak eğitimin sınırları belirtilmemiştir.	4,25
"Proje önerisinin amacı, Uluslararası Kredi Derecelendirme Kurumlarının (UKDK) açıkladığı ülke kredi notları ve duyurularının gelişmiş ve gelişmekte olan ülkelerin hisse senedi piyasaları üzerindeki etkilerini incelemektir. Çalışma kapsamını, 2005-2018 dönemi verileriyle OECD tarafından gelişmiş ve gelişmekte olan ülke sınıflamasına göre seçilmiş ülkelerin hisse senedi piyasalarının hem gösterge endeksleri hem de sektör endekslerinin, olay çalışması yöntemiyle gösterdikleri tepkilerin tespiti oluşturmaktadır.  Önerilen projede ülke kredi notu duyurularının sadece finans sektörü değil diğer sektörler üzerindeki etkilerini de göstermek amaçlanmakta ancak diğer sektörlerin neden araştırılması gerektiğinin gerekçesi yeterli bir şekilde ifade edilmemektedir. Ülkelerin gelişmişlik düzeyleri ile UKDK duyurularına karşı hisse senedi piyasası reaksiyonları arasındaki olası farklılıkların ortaya çıkarılması amaçlanmış ancak UKDK (Moody's, S&P ve Fitch) duyurularının piyasalar üzerinde etkisinin aynı derecede olup olmadıkları açıklanmamıştır. Söz konusu duyuruların hisse senedi piyasaları arasında yayılma etkisinin olup olmadığı da araştırma kapsamına dahil edilmemiştir. Uluslararası finansal krizin yarattığı olası etkiler göz önüne alınmamıştır. Bu durum, UKDK'lerin itibar kaybı ve yasal altyapılarının yenilenmesi sonrası etkilerini takip etme olanağını da azaltmaktadır. Proje önerisi, uzun bir süredir finans ve ekonomi alanında tartışılan bir konu üzerinedir ve bu konuya ilişkin çok sayıda çalışma bulunmaktadır. Finansal kurumlar, reel sektör veya diğer sektörler üzerine literatürde yapılan çalışmaların yeterince dikkate alınmadığı düşünülmektedir. Analiz yöntemi olarak olay çalışması yönteminin seçildiği görülmektedir. Sunulan projenin literatürde eksikliklerin giderilmesi açısından değerlendirildiğinde yaratıcı ve yenilikçi bir yaklaşım sergilemesinden çok mevcut literatürü tamamlayan bir çalışma olduğu değerlendirilmektedir. Analiz yöntemi olarak sunulan olay çalışması yöntemi açısından düşünüldüğünde analizin uygulama kısıtları açısından (pencere seçimi, etki eden diğer faktörlerin nasıl arındırılacağı, beklenen değerlerin hangi modele dayalı tahmin edileceği vb.) yaratıcı ve özgün bir değer ihtiva etmediği düşünülmektedir.Sonuç itibariyle, proje önerisi mevcut bilim veya uygulamadaki eksiklikleri sınırlı bir şekilde ortaya koymakta; bu eksikliklerin giderilmesine yönelik yeterince yenilikçi öneriler sunmamaktadır. Kullanılan yöntem de standart bir yaklaşım olup, özgün değildir."	1,80
"Proje önerisinde girişimci profillerinin finansal karar alımında risk ve getiri karşısındaki tutumları nörofinans yöntemlerine dayalı olarak analiz edilecektir. Proje sonucunda girişimci profillerinin nasıl bir risk alma eğilimi sergilediklerinin ortaya konulması hedeflenmektedir. Ancak proje bulgularının finans literatürüne nasıl bir katkı sağlayacağı net değildir. Bir başka ifade ile projenin araştırma sorusu, bu konuda literatürdeki hangi boşluğu, nasıl doldurmayı hedeflediği ve proje bulgularının kimler için neden önemli olacağı ve finans alanında nasıl kullanılabileceği tam olarak ortaya konulmamıştır. Literatür taramasının yeterli olmadığı görülmektedir. Nicolau ve ark. (2019) makalesi özellikle proje önerisi konusunda oldukça geniş bir bilgi taraması yapmış ve araştırma konularını özetlemiştir. Ayrıca proje önerisine benzer bir çalışma da (Zaro ve ark. (2016)) yayınlanmıştır. Nicolaou, N., Lockett, A., Ucbasaran, D., & Rees, G. (2019). Exploring the potential and limits of a neuroscientific approach to entrepreneurship. International Small Business Journal.Zaro, M., da Cruz Fagundes, L., Rocha, F., & Nunes, W. (2016). Cognitive brain mapping used in the study of entrepreneurial behavior?pilot test with the use of electroencephalogram?EEG during the process of identification of business opportunities. American Journal of Educational Research, 4(6), 472-8.Girişimcilerin özelliklerinin nörobilim kullanılarak incelenmesi ilgi çekebilecek bir konu olmakla birlikte önerinin finans teorisi açısından altyapısı yeterli değildir. Proje önerisi bu haliyle, sadece getiri ve risk algısına ilişkin sorular sorarak nörofizyolojik sonuçların incelenmesi şeklinde sunulmuştur ve mevcut haliyle proje önerisinin finans literatürüne katkısının sınırlı olacağı düşünülmektedir. Ayrıca hipotezler ve çalışmanın tam detayları verilmemiştir. Özellikle Iowa kumar testi ve Balon analog risk testi anlatılmış; ancak çalışmanın en önemli kısımlarından biri olan “finansal karar soru testi” hakkında yeterli bilgi verilmemiştir. Diğer yandan, proje önerisinde kullanılacağı belirtilen yöntemler tıp alanında yaygın olarak kullanılan yöntemlerdir. Bu kapsamda bilinen bu yöntemlerin proje konusuna nasıl bir yenilik getireceği yeterince tartışılmamıştır. Bir başka ifade ile projede kullanılmak istenen yöntemlerin mevcut yöntemlerdeki hangi eksiklikleri nasıl gidererek bir yenilik sunacağına ait yeterli açıklamaya yer verilmemiştir. "	1,80
Proje önerisinde Türkiye'de gerçekleşen birleşme ve satın alma işlemlerine aracılık eden kurumların hedef şirketin hisse senedi fiyatına etkisinin incelenmesi hedeflenmektedir. Bunun da Borsa İstanbul tarafından açıklanan gün içi işlem verilerinde yer alan emrin verildiği kurum bilgisi kullanılarak yapılması planlamaktalar. Kullanılacak verinin yapısı nedeniyle akademik yazında sorulan ama doğrudan cevaplanamayan bazı soruların yanıtlanması mümkün olacaktır. Araştırmanın ilk adımında Türk birleşme ve devralma işlemleri öncesinde bilgi sızıntısı olup olmadığı incelenecektir. İkinci adımda, birleşme ve devralma işlemine aracılık eden kurumların satın alınan şirketin hisse senedi özelinde takas hacimleri incelenerek aracı kurumların sahip oldukları özel bilgiye dayalı işlem yapıp yapmadıkları irdelenecektir. Son adımda ise Borsa İstanbul’daki yatırımcıların birleşme ve devralma işlemleri süresince danışman aracı kurumlar ile yaptıkları takaslarda ters seçim maliyetlerinin artıp artmadığı incelenecektir. Kullanılacak veri seti bütün bu konuları incelemeye imkân verecek detayda aracı kurum bilgisi içerdiği için projenin özgün değeri bulunmaktadır.Projenin motivasyonu iyi açıklanmış, çalışmanın yazında nasıl bir boşluğu doldurabileceği tartışılmıştır. Proje önerisinin özgün değerinin bilgi sızıntısı sorununda aracı kurumlarının etkisinin araştırılması ve kurumsal faaliyetlerin meydana getirdiği bilgi avantajının fiyat üzerindeki etkisinin incelenmesi olabileceği değerlendirilmektedir. 	4,60
Bu projenin amacı Türk reel sektör firmalarının halka açılma tutumlarının belirlenmesidir. Bu proje önerisi, bu alanda yeterince incelenmeyen bir konu üzerine odaklanarak ISO 1000 içinde yer alan, Türkiye'nin en büyük firmalarının neden halka açılmadıklarını ve hangi koşullar altında halka açılabileceklerini inceleyerek, bu alandaki problemleri değerlendirecektir.Daha önce bu kapsamda özellikle ISO 1000 firmaları üzerine bir araştırma yapılmamış olması çalışmanın özgün değerini oluşturmaktadır. Özellikle araştırmada halka açık, halka kapalı ve halka arzdan çekilen firmaların kararlarına etki eden faktörlerin değişik hipotezlerle test edilmesi, halka açılma konusunun çok boyutlu olarak incelenmesine olanak sağlayabilecektir. Ayrıca araştırmada, firmaların halka açılma kararlarında kurumsal yönetim ve sahiplik yapısı, halka açılmanın zamanlaması, halka aracılık eden yatırımcı kuruluş ve yasal altyapının nasıl etki ettiği sorusuna cevap aranması da çalışmanın özgün değerini artırmaktadır.Ancak literatürde konuyla ilgili çalışmaların bulunduğu da bilinmektedir. Dolayısıyla, genel çerçevede reel sektör firmalarının hisse senetlerini halka arz etme konusundaki yaklaşımları politika yapıcıları, firma yöneticileri ve diğer menfaat grupları tarafından genel olarak algılanmaktadır. Çalışma yalnızca ekonomik bakış açısıyla ele alınmış, davranışsal ve kültürel boyutlar göz ardı edilmiştir. 	4,40
Önerilen proje ile riskin de dikkate alınarak çalışma sermayesi ile karlılık arasındaki gerçek ilişkinin ortaya konulması amaçlanmıştır. Risk değişkeninin kontrol değişkeni olarak kullanılacağı modelde kısa dönem kredi notlarının, çalışma sermayesinin oluşturacağı riskleri en iyi yansıtan değişken olduğu, bu araştırmanın temel varsayımıdır. Ancak Türk firmalarının ihraç ettiği kısa vadeli borçlanma senedi sayısı oldukça sınırlı olduğundan bu çalışma kısıtlı sayıda firmaya uygulanabilecektir. Çalışmanın hangi gelişmiş ve gelişmekte olan ülke firmalarına uygulanacağı açıkça belirtilmediği gibi bu firmalara ait finansal bilgilerin nasıl sınıflandırılacağı ve olası etkileri konusunda açık bir bilgi sunulmamıştır. Bu çalışmanın odaklanacağı ülkeler hakkında belirsizlik vardır. Projenin odak noktası Türk şirketleri olarak belirtilmiş olmasına karşın risk yönetiminde veri bulanamadığı takdirde Amerika veya diğer gelişmiş ülkelerden birine odaklanılacağının ifade edilmesi çalışmanın temel motivasyonu ve odağının değerlendirilmesini zorlaştırmaktadır.Çalışma sermayesinin ölçütü olarak nakit dönüşüm süresi kullanılması tercih edilmiş ancak literatürde nakit dönüşüm süresine ilişkin değişik modellerin varlığından söz edilmemiştir. Literatürde karlılığı bağımlı değişken olarak kabul eden benzer çalışmalarda bağımsız değişken olarak nakit dönüşüm süresi ile kaldıraç, büyüme ve büyüklük gibi bağımsız değişkenlerin kullanıldığı da görülmektedir. Dolayısıyla nakit dönüşüm süresine ilişkin tercih edilen hesaplamanın neden diğer modellerden daha iyi sonuç vereceği açıklanmamıştır. Proje önerisinde optimal çalışma sermayesi seviyesi ile karlılık arasındaki ilişki yeterince tartışılmamıştır. Ayrıca bir bağımlı değişken (NDS) ya da iki bağımsız değişken (NDS ve KN) ile işletme karlılığı arasındaki ilişkiyi açıklama çabasının yetersizliğinden söz edilmemiştir. Risk ile karlılık arasındaki ilişki daha önceki çalışmalarda fazlasıyla çalışılmış bir konu olduğu ve bu çalışmada kullanılacak risk değişkeni ve doğrusal olmayan regresyon modeli ile elde edilecek bulguların bilinenin dışında kimlere ne şekilde fayda sağlayacağı açıklanmadığından çalışmanın özgün değeri düşüktür.  Proje önerisi, mevcut bilim ve teknolojideki eksiklik ve problemlerle ilgili yeni bir katkı ortaya koymamakta, kuramsal ve yöntemsel yeni bir bakış akışı getirmemektedir.	1,60
Proje önerisinde opsiyon piyasasındaki işlemlere dayanarak geliştirilecek olan yatırımcı kanaat ayrışım ölçütünün, birleşme ve devralma duyurularının hem hedef hem de talip şirket hisseleri üzerindeki etkisini açıklama kapasitesi incelenecektir. Bu etkiyi hedef şirket açısından inceleyen ilk çalışma olduğu öne sürülmektedir.Projenin katkısı öneride belirtildiği üzere teorik olarak geliştirilmesi hedeflenen Yatırımcı Kanaatleri Ayrışımını ölçecek göstergedir. Ancak bu ölçek daha önce Feng, Zhang and Friesen (2015)’in “The relationship between the option-implied volatility smile, stock returns and heterogeneous beliefs” başlıklı makalesinde kullanılmıştır. Bu yönüyle çalışma Chan et al. (2015) ve Feng et al. (2015) çalışmalarının bir hibrit çalışması gibi görünmektedir. Bu durumda da çalışmanın akademik yazına katkısının ne olacağının daha net ortaya konması gerekmektedir. Özgün değeri büyük ölçüde sınırlayan yukarıdaki hususa ek olarak, başa baş ve zararda alım veya satım opsiyonlarından elde edilen zımni oynaklık farkının yatırımcı kanaat ayrışımını başa baş alım ve satım opsiyonlarından elde edilen zımni oynaklık farkından daha iyi açıklayacağı ileri sürülmekle birlikte bunun nasıl gösterileceğine değinilmemektedir. Ayrıca önerilen ölçütün yatırımcı kanaatlerindeki ayrışmayı gösterdiğinin destekleyici testlerle ortaya konulması gerekir. Proje önerisinde bu gösterime yönelik testlere yer verilmemektedir. Ayrıca birleşme ve devralma işlemlerinde hedef şirketlerin genelde daha küçük şirketler olduğu düşünülecek olursa bu şirketlerin hisse senetleri üzerinde yazılmış opsiyon kontratlarının olması olasılığı oldukça düşüktür. Dolayısıyla çalışmada hedeflendiği gibi yatırımcı kanaatlerindeki ayrışmayı hem hedef hem de talip şirketler için incelemek mümkün olamayabilir.  Bu da çalışmanın akademik yazına olan katkısının daha sınırlı olmasına neden olacaktır. 	2,00
"Proje konusu güncel, önemli ve dikkate alınması gereken bir konudur. Özellikle günümüzde doğal kaynaklar giderek yok olmaktadır. Bu doğal kaynaklardan biri de sulardır. Bu bağlamda proje konusu olan ""Su Ayak İzi"" bir farkındalık yaratabilmesi veya dikkat çekebilecek olması açısından önemlidir.Bununla birlikte proje konusuna ilişkin yeterli sayılabilecek literatür taramasında nitel ve nicel açıdan değerlendirmeler olmasına karşın konuya eleştirel bir yaklaşım sunulmadığı görülmektedir. Dolayısıyla, proje önerisinin özgün değerinin net olarak ortaya konulamadığı görülmektedir. Ayrıca literatürdeki, bazı veriler 5-10 yıl (DSİ, WWF) öncesine aittir. Böylesi hassas ve değişikliğe her an müsait bir konuda verilerin daha güncel olması beklenir.Diğer yandan, bu tür değerlerin sağlıklı hesaplanmasında kontrol edilebilen-kontrol edilemeyen birçok faktörün dikkate alınması gerekmektedir. Bu anlamda da modelin bir bütün olarak alınmasında önemli bir eksiklik söz konusudur. Ayrıca, projenin doğrudan amacına kaktı sağlamayan bölümlere fazlasıyla yer verildiği için özgün değeri de net olarak anlaşılamamaktadır.Sonuç olarak, araştırma konusu özgün olmakla birlikte, proje önerisinde kavramsal, kuramsal ve metodolojik olarak eksiklikler olduğu düşünülmektedir. Araştırmanın modeli net bir şekilde ortaya konulamamıştır. Ayrıca ortaya konulan hipotezler ve onların test edilmesi noktasında da sıkıntılar bulunmaktadır."	3,25
"Proje önerisi, yönetim kurullarında kadın üye temsiliyetinin firmanın kurumsallaşması, finansal performansı ve yenilikçiliği üzerindeki etkisini incelemeyi amaçlamaktadır. Kadının yönetim kurullarındaki yeri ve etkinliği son zamanlarda revaçta olan araştırma konuları arasında yer almakta ve kadının ekonomik hayata katılımının önemli bir boyutunu teşkil etmektedir. Bu anlamda proje önerisi güncel bir konuyu ele almaktadır. Bununla birlikte önerilen proje literatüre anlamlı bir katkı yapmaktan uzak olarak değerlendirilmiştir. Proje önerisinde amaç, yönetim kurullarında çeşitliliğin ve kadın temsiliyetinin kurumsal yönetim, firma performansı ve inovasyon üzerindeki etkisini incelemek olarak belirtilmiş olmakla birlikte, esas amaç, kadın temsiliyetinin kurumsal yönetim, firma performansı ve inovasyon üzerindeki etkisini anlama çabasından çok kadın temsiliyet oranının artmasıyla birlikte kurumsal yönetim, firma performansı ve inovasyon açısından olumlu sonuçlar sağlanacağını kanıtlamak ve buna ilişkin farkındalık ve bilinç oluşturmak gibi görünmektedir. Proje önerisinin mevcut halinde bilimsel bir merakın arayışından çok, zaten doğruluğu bilinen ve kabul edilmiş olan bir varsayımın savunuculuğu yapılmakta ve buna ilişkin farkındalık ve bilinç oluşturma çabası daha fazla ön plana çıkmaktadır. Bu bir yan fayda olabilir fakat akademik bir çalışmanın ana amacının bilimsel yazına katkı olması beklenir.Proje önerisinin kuramsal açıdan yetersiz olduğu düşünülmektedir. Konuyla ilgili vekalet, vekilharç, kaynak bağımlılığı, kurumsal ve/veya eleştirel yaklaşımlara öneride yer verilmemiştir. Burada en önemli eksiklik, Türkiye’de yaygın olan aile işletme gruplarının yönetim kurullarının, genellikle referans alınan çalışmaların gerçekleştirildiği gelişmiş ülke ortamlarından farklı bir işleve sahip olmasının gözden kaçırılmasıdır. Bunun için aşağıda sunulan çalışmalara bakılabilir. Bunun ötesinde Kurumsal Yönetim modeline normatif bir değer yüklenerek, finansal ve kurumsal performansın ve yenilikçiliğin öncülü olarak gösterilmektedir. Oysa dünyada pek çok ülkedeki şirketler kurumsal yönetim ilkelerine uymadan yüksek performansa ulaşabilmekte ve yenilikçi olabilmektedir.Çalışmanın kuramsal çerçevesi, odağı olmayan ve teorik olarak gerekçelendirilmeyen bir görünüm sergilemektedir. Kuramsal çerçeveye çok sayıda değişken katılmakta ve hemen hemen her iki değişken arasındaki ilişki ile ilgili bir hipotez üretilmektedir. Bu her şeyden önce teorik çerçeve geliştirmede “yalınlık” ilkesine aykırıdır. Ayrıca, bu hipotezlerin hiçbiri, teorik olarak gerekçelendirilmemektedir. Örneğin, yönetim kurullarında kadın üye sayısı ile yenilikçilik arasında pozitif korelasyon önceden yapılmış çalışmalarda bulunmuş olabilir. Ancak, bu ilişkinin (1) neden Türkiye’de de aynı şekilde gerçekleşeceği, (2) yenilikçiliğin neden yönetim kurulu üyelerinin cinsiyet dağılımına bağlı olarak değişeceğinin açıklanması gerekmektedir. Örneğin, kadınlar erkeklerden daha yaratıcı oldukları için mi ya da fırsatları daha iyi sezip, kaynakları daha etkin bir biçimde bir araya getirebildikleri için mi bu sonuç ortaya çıkmaktadır gibi soruların yanıtlanması gerekmektedir.Proje önerisi kadınların yönetim kurullarında yer almasının etkilerini araştırmayı amaçlamakla beraber, bununla ilgili olmayan bir dizi hipotez (H1a-s, H3a-s, H4a-s, H6a-s) öne sürmüştür. Bu hipotezlerle ilgili olarak herhangi bir kuramsal arka plan verilmemiş, herhangi bir açıklama yapılmamıştır ve bu hipotezlerin neden proje önerisinde yer aldığı belli değildir. Son olarak hipotez sayısı oldukça fazladır. Çok sayıda hipotez için ayrı ayrı teori geliştirmenin bir proje önerisi kapsamında yapılabilecek bir şey olmadığı değerlendirilmiştir. Proje önerisi herhangi bir alt kümeye odaklanmamakta, neredeyse yönetim kurullarına dair bugüne kadar bilinen her şeyin diğer her şey üzerindeki etkisini incelemeyi önermektedir. Bu da projeyi gerçekçi ve özgün olmaktan uzak kılmaktadır.Kaynaklar:Çolpan, A. M. ve Hikino, T. 2010. “Foundations of Business Groups: Towards an Integrated Framework”,In: Colpan, A. M., Hikino, T. ve Lincoln, J. R. (Eds.) 2010. “The Oxford handbook of business groups.” Oxford, New York: Oxford University Press, 15-66Demirağ İ. ve Serter, M. 2003. “Ownership patterns and control in Turkish listed companies”, Corporate Governance: An International Review, 11(1), 40-51.Selekler-Gökşen, N. ve Öktem, Ö. Y. 2008. “Countervailing Institutional Forces: Corporate Governance in Turkish Family Business Groups”, Journal of Management Governance, 13, 193-213.Selekler-Goksen, N. ve Öktem, Ö.Y. 2009. “Countervailing Institutional Forces: Corporate Governance in Turkish Family Business Groups”, Journal of Management & Governance 13(3), 193-213.Üsdiken, B., ve Öktem, Ö. Y. 2008. “Kurumsal ortamda değişim ve büyük aile holdingleri bünyesindeki şirketlerin yönetim kurullarında “icrada görevli olmayan” ve “bağımsız” üyeler”, Amme - daresi Dergisi, 41(1), 43-71.Üsdiken, B., Öktem, Ö. Y. ve Şenol, F. N. 2015. “İç Halkaya Dahil Olmak: Türkiye’de Büyük Aile Holdinglerinde Profesyonel Yöneticiler”, ODTÜ Gelişme Dergisi, 42(3), 521-552.Yildirim-Öktem, Ö. ve Üsdiken, B. 2010. “Contingencies versus External Pressure: Professionalization in Boards of Firms Affiliated to Family Business Groups in Late-Industrializing Countries"", British Journal of Management 21(1), 115-130.Yurtoğlu, B. B. 2000. “Ownership, Control, and Performance of Turkish Listed Firm”, Empirica, 27, 193-222."	1,00
"Müşteri deneyimi yönetimi konusunda konumlandırılmış olan proje önerisi, tüketim deneyimi kapsamındaki ortak değer yaratım süreçlerini incelemeyi amaçlamaktadır. Bu kapsamda, projenin birbiriyle bağlı iki hedefi, müşteri deneyiminin daha etkin ve bağlamdan bağımsız ölçülebilmesi için (akademik temelli ve uygulama uyumlu) bütünleşik bir ölçek geliştirmek ve bu değişkenin tüketici tepkileri üzerindeki etkisini nicel/ampirik olarak test etmektir. Proje önerisinin hedefi net bir biçimde ifade edilmiştir. Özgün değeri müşteri deneyimi konusunda geçerli ve güvenilir ve tüm sektörlerde kullanılabilecek bir ölçek geliştirmek şeklinde vurgulanmıştır. Deneyim konusunda her sektöre uygulanabilecek bir ölçeğin çok mümkün olmadığı ancak farklı sektörlere uyarlanabilecek bir ölçeğin mümkün olduğu düşünülmektedir. Şöyle ki; her ne kadar proje önerisinde hizmet-baskın mantıktan yola çıkarak mal ve hizmet sektörleri arasında bir fark olmadığından bahsedilse bile bazı sektörlerde müşterilerin diğer müşterilerle, çalışanlar ile ve fiziksel çevre ile daha çok etkileşim yaşayarak olumlu ya da olumsuz deneyim fırsatlarının daha farklı olacağını göz önünde bulundurmak gerekir.Literatür taramasında Türkçe kaynak sayısının yetersiz olduğu değerlendirilmekle birlikte çalışmanın konu, yöntem ve literatüre katkı anlamında özgün değer taşıdığı düşünülmektedir.Projenin kuramsal özgün değerinin arttırılması yolunda ise, oluşturulan kavramsal modeldeki değişik müşteri değeri boyutlarının performans çıktıları üzerindeki farklı etkileriyle ilgili daha belirgin önermelerin yapılması ve teorik olarak motive edilmesi yardımcı olabilir. Bu amaçla, özellikle ortak değer yaratımı literatüründeki deneysel çalışmalardan da daha çok faydalanılabilir."	5,20
"Destinasyon pazarlaması ve buna bağlı destinasyon konumlandırma, turizm sektörü açısından oldukça önemli bir konu olmakla beraber özellikle şehirler ve ülkeler açısından da önemli bir problemdir. Bu problemin çözümünde, dijitalleşen dünyamızda geleneksel iletişim araçlarının yanı sıra ileri teknolojilere dayalı yazılımlar ve programlar kullanılmaktadır ki bunlardan biri de Arttırılmış Gerçekliktir (AG/AR). AG destinasyon pazarlamasında ve konumlandırmada giderek önem kazanmaya başlamıştır. Bu projede AG/AR uygulamalarının diğer yöntemlere göre etkinliğinin belirlenmesi temel amaçlardan biri olarak karşımıza çıkmaktadır. Proje önerisinde ele alınan konunun kapsamına ve sınırlarına pek değinilmemekle birlikte konunun öneminde literatürün eleştirel bir değerlendirmesine de rastlanmamıştır. Literatürde yer alan ifadelere yorum yapılmamış yalnızca mevcut durum ortaya konmuştur. Daha çok bir kitap niteliğinde yazım biçimi kullanıldığı için projenin özgünlüğü konusunda bir netlik görülememektedir. Çalışmada bahsedilen destinasyon pazarlaması, deneyimsel ekonomi, arttırılmış gerçekli gibi konuların hepsi de akademide ve uygulamada sık sık duymaya alışık olduğumuz kavramlardır. Özgünlük bu tür kavramların kullanılmasında ise, bu bir soru işaretidir. Diğer yandan, tartışma kısmında hiç bahsedilmemekle birlikte, hipotezler kısmında ""destinasyona yönelik tutumlardan"" bahsedilmektedir. Böyle bir uygulama ise, tartışılan ya da özgünlük değeri taşıdığı iddia edilen kavramların/uygulama örneklerinin yeterince desteklenemediği anlamına gelmektedir.Proje önerisi mevcut haliyle yeterince özgün olarak kabul edilmese de yeni ve ileri teknolojinin sektöre yönelik uygulamalarının sektöre ve piyasa oyuncularına katma değer sağlayacağı, bir yenilik katabileceği düşünülmektedir."	3,25
"Proje, Türk aile holding gruplarının bünyesinde var olan işletmelerin oluşturdukları sosyal ağ yapıları ile yurt içinde ve yurt dışında yabancı partnerler ile kurdukları uluslararası ortak girişim (UOG) sayısı arasındaki ilişkiyi incelemeyi amaçlamaktadır.Öncelikle proje başvurusunun yazım tarzı anlaşılmayı güç hale getirecek şekilde karışıktır. Bazı öncül ifadeler (premise) gereğinden fazla kullanılmış ve farklı bölümlerde tekrarlanmıştır. Literatüre hakim olunmakla birlikte okuyucunun araştırmanın rasyoneline, atıfta bulunulan çok sayıda makale ve argümandan süzerek varması beklenmektedir. Halbuki taranmış kaynaklar ve temel argümanlar öneride rafine edilerek okuyucuya anlaşılır bir şekilde sunulmalıdır. Kuramlar ve hipotezlerle ilgili açıklamalarda daha çok kimin ne yaptığı anlatılmakta, bazen bu anlatımlar konunun kapsamı dışında bilgiler de içerebilmekte, böyle olunca mevcut yazındaki birikimin ne olduğunun ve önerilen projede bunun üzerine ne katılacağının anlaşılmasında zorluk yaşanabilmektedir.Analiz seviyesi (level of analysis) konusunun daha önceki değerlendirme raporlarında da geçtiği görülmektedir. Güncel öneride analiz seviyesinin bağlı şirketlerden iş grubu seviyesine taşınmış olduğu belirtilmiştir. Fakat bu değişiklik kuramsal ve ampirik bakımdan yeterince işlenmemiş, merkezi hale gelmemiştir. Önerinin ilk bölümünde sosyal ağ bağlamında daha çok bağlı şirketlerden bahsedilmekteyken önerinin ortalarından sonra yeni analiz seviyesine geçiş yapılmaya çalışılmıştır. Sosyal ağlardan kastın iş grupları içi veya arası (within or across) ilişkilerden oluştuğu bilgisi açık değildir. Önceki raporlara verilen yanıtlara istinaden bunun iş gruplarını oluşturan tüm bağlı firmaların oluşturduğu ağ olduğunu anlıyoruz. Fakat şirket seviyesindeki sosyal ağlardan iş grubu seviyesinde bir komposit ölçünün nasıl oluşturulacağı açık değildir. Buna ek olarak, böyle bir komposit ölçü (oluşturulabileceğini varsayarsak) holdingin genel yapısına bağlı olacağı için fazlasıyla endojen olacaktır. Yani holdingler kendilerine bağlı şirketler arasındaki ilişkileri düzenlerken uluslararasılaşma kararını da vermektedirler. Fakat bu endojenlik problemi saklı kalmakla beraber, bir holding yapısı değişkeni olarak bağlı şirketlerin (endojen olarak) oluşturduğu ağın etkisine boylamsal olarak bakılabilir.Holdinglerin kendilerine has özelliklerinin (bağlı şirketlerin oluşturduğu ağ yapısı bakımından ve diğer bakımlardan) holdingin UOG kararlarını etkileyeceği gibi hangi tipte yabancı firmaların ortaklık ilişkisine ilgi duyacağını (attraction) da etkilemesi beklenir. Dolayısıyla holdinglerin ortaklık yapma ihtimallerinin olduğu yabancı ortak setleri farklı olacak ve birçok açıdan heterojenlik sergileyecektir. Bu da ortaklık ihtimali bakımından herhangi bir nedensel karşılaştırmayı oldukça güçleştirecektir.Analiz biriminin işletme grubu düzeyine çıkarıldığı belirtilmekle birlikte, temel bağımsız değişken olan sosyal ağ yapısının yine işletme grubu içi sosyal ağ olarak ele alındığı görülmektedir. Proje önerisine esin kaynağı olan çeşitli çalışmalar (örneğin, Guler ve Guillen, 2010; Shi vd., 2014; Brouthers vd (2014), genellikle görece birbirinden bağımsız firmalar arasındaki ağların ve bu ağ yapılarının etkilerini incelemektedir. Örneğin, Guler ve Guillen farklı sahiplik yapıları altındaki risk sermayesi firmalarının aralarındaki ağları dikkate almaktadır. Diğer yandan, Brouthers vd (2014) keiretsu gibi, karşılıklı hisse paylaşımı olmakla birlikte, Türk holdinglerinden farklı olarak merkezi yetkenin zayıf olduğu gruplardaki ağ yapılarını dikkate almaktadır. Diğer yandan Shi vd. (2014) yerel işbirliği ağlarına odaklanmaktadırlar. Dolayısıyla, bu çalışmalarda görece bağımsız firmaların kendi sektörlerinde ya da ulusal bağlamlarında özgür seçimleriyle oluşturdukları ağların yarattığı faydalar çeşitli değişkenleri açıklamak için anlamlı olmaktadır. Oysa Türkiye’deki aile işletme grupları örgüt formu olarak bir ağ düzeneğinden (network) ziyade hiyerarşi formuna daha yakındır. Dolayısıyla, bağlı firmaların yukarıdaki örneklerden farklı olarak kendi özgür seçimleriyle grup içinde ağ oluşturmaları düşük bir olasılıktır. Durum böyle olunca, bağlı firmanın işletme grubu içindeki sosyal statüsü, örtüşen yönetim kurulları ve aynı gruptaki diğer firmalarla alım-satım ilişkilerinin UOG oluşturma için anlamlı bir etmen olma ihtimali düşüktür. Bir örnek verilecek olursa, Türkiye’de beyaz eşya sektöründe bir yerel ortakla UOG kurmayı düşünen yabancı bir firmanın kararında, Koç grubuna bağlı Arçelik’in, Koç grubuna bağlı Tat, Opet, Ditaş, KoçSistem, Yapı Kredi, Setur, Divan gibi diğer firmalara göre statüsü, bu firmalarla ticari ilişkilerinden ziyade, Arçelik’in Türkiye’de kendi endüstrisindeki ya da toplumsal düzeydeki statüsü, merkeziliği, diğer firmalarla bağları daha etkili olacaktır. Bu nedenle, eğer işletme grubu düzeyinde sosyal ağın UOG oluşturmaya etkisi dikkate alınacaksa, işletme grubunun bir bütün olarak Türkiye’deki politik ve ekonomik çevrelerle oluşturduğu ağı dikkate almak daha anlamlı olacaktır.Bu temel sorunların dışında proje önerisi boyunca kavramların kullanımında ve anlamlarında bir karmaşa gözlenmektedir. Örneğin, araştırmanın bağımlı değişkenini “UOG faaliyetleri” olarak ifade edilmekte ancak bundan ne kastedildiği tanımlanmamakta, zaman zaman “UOG oluşturma faaliyeti” kullanılmaktadır. Ancak yöntem bölümünde bu ifadeyle “UOG kurma” kastedildiği anlaşılmaktadır. Son olarak, öneri boyunca söz edilen “kurumsal teori” yerine “makrokurumsal teori” ya da “karşılaştırmalı kurumsal teori” terimlerinin kullanılmasının daha yerinde olacağı düşünülmektedir.Öneride mevcut literatür uzun uzun anlatılmış ancak sorulan soruların ve cevaplanmasının neden önem arz ettiğini yeterince ifade edilmemiştir. ""Geçtiğimiz 28 yılda sosyal ağları daha sık olan işletme grupları mı daha çok yurtiçi/yurtdışı UOG kurmuştur, yoksa sosyal ağları daha aracılığa müsait gruplar mı daha çok yurtiçi/yurtdışı UOG kurmuştur?"" sorusunun cevabının neden önemli olduğu, bize ne öğreteceği gibi sorular üzerinde yeterince durulmamış, daha çok mevcut önerinin literatürden neden farklı olduğu gerekçelendirilmeye çalışılmıştır.Yukarıda belirtilen nokta ile ilgili olarak, çalışma literatürde ne gibi problemler var olduğundan, bu problemlerin çözüme muhtaç olup olmadığından bahsetmemiştir. Yalnızca sosyal ağlarda kimilerinin aracılık kimi yazarların ise merkeziliğin daha önemli olduğuna ve bu ağ özelliklerinin UOG oluşturmaya etkileri konusunda farklılıklar olduğuna değinilmiştir. Ancak literatürdeki temel tartışmalar, problemler, aydınlatılmamış noktalar üzerinde ayrıntılı olarak durulmamış, daha çok - yukarıda da değinildiği gibi - mevcut çalışmanın yapılmamış olması, diğerlerinden farkı gibi konular üzerinde durulmuştur. Bu da önerinin özgün değerini kısıtlamaktadır."	2,20
"Proje önerisi, hedonik ve faydacı değerler üzerinden belirlenen tüketici bilgi toplama ve tercih süreçlerinin nitel ve nicel araştırma yöntemlerinin yanı sıra fizyolojik ve nörolojik tekniklerle incelenmesini hedeflemektedir.Proje metninin yazımında önemli karışıklıklar, anlaşılamayan ve açık olmayan noktalar bulunmaktadır. Literatür dağınık ve belirli bir sistematikten uzak olarak kurgulanmıştır. Problem açık bir şekilde ifade edilmediği, konu ile ilgili literatür yeterli bir şekilde taranmadan ifade edildiği ve kavramlar yanlış kullanıldığı için özgün değeri sınırlamaktadır. Dolayısıyla, proje önerisinin hangi açığı kapayacağı ve özgün değerinin ne olduğu net değildir.Pazarlama literatüründe iki unsurun (hedonik ve faydacı değerler) satın alma kararlarında etkisini ortaya koyan çok sayıda çalışma bulunmaktadır. Ülkemizde 2012 yılından beri nöropazarlama alanına ilgi giderek artmış teorik çalışmalar yanında deneysel çalışmalara da yer verilmiştir. Proje önerisi, literatürde yapılan çalışmaların söz konusu değerlerin satın alma kararları üzerindeki etkisinin belirlenmesinde yeterli olmadığını ve daha net sonuç çıkarılması amacıyla bu çalışmanın önemli olduğunu ifade etmektedir. Her ne kadar nörolojik çalışmaların daha net sonuçlar ortaya çıkardığı literatürde de ortaya konulsa da, konuyla ilgili olarak yapılmış olan çalışmaların birbirlerini destekler nitelikte sonuçlar ortaya çıkarmış olması nedeniyle göz ardı edilmesi mümkün değildir. Bu nedenle de projenin teorik katkısı ve özgünlüğü, pazarlama literatürüne katkı açısından çok yüksek görünmemektedir.Bununla birlikte, metodolojik olarak çalışmanın bir farklılığının olduğu ifade edilmektedir. Ancak, metodolojik olarak farklı bir uygulama da olsa, önerilen projenin araştırma sorularından “teknolojik ürünler ve sağlık hizmetlerine yönelik etkili tutundurma stratejilerinin geliştirilmesi” ve “ikna ve tutum değiştirme kuramı bağlamında teknolojik ürünler ve sağlık hizmetlerine yönelik etkili satın alma stratejilerinin geliştirilmesi” maddelerinin bu yöntemle nasıl belirleneceği net bir şekilde ifade edilmemiştir.Proje önerisinin, konu, kapsam ve yöntem açısından değerlendirildiğinde nasıl bir yenilik getireceği tam olarak anlaşılamamıştır. Nöropazarlama konusunun güncel ve araştırılma ihtiyacı olması yanında sunulan öneride araştırmanın bilimsel tutarlılığı, bütünlüğü ve anlamı açıkça ortaya konulmamıştır.  Şöyle ki;1. Projenin özgün değeri açısından nöropazarlamanın deneysel çalışma ile planlanmış olması önem arz etse de hedonik ve faydacı değerlerin tüketicilerin mal ve hizmet satın alma kararlarını etkileme şekillerini nasıl belirleyecekleri anlaşılamamıştır. Bu yönü ile de mevcut deneysel çalışmalardan farklılaşan yönü ortaya konulamamıştır.2. EEG ölçümleri nöropazarlamada beyindeki elektriksel faaliyetleri ölçen tekniklerden biridir. Proje kapsamında uygulanması planlanan EEG ve beyin dışındaki faaliyetleri ölçen tekniklerden olan Göz Takip Ekranı ile yapılacak ölçümlerle, tüketicinin satın alma kararını neye göre verdiğinin (hedonik/faydacı değer) ve tepkilerin arkasındaki gerçek sebeplerin nasıl belirleneceği açıklanmamıştır. 3. EEG ölçümleri ile frontal bölge üzerinden karar alma süreçlerindeki hareketler takip edilebilse bile çalışma grubunun genişliği beraberinde yaş, beynin uyanıklık durumu, vücuttaki kimyasal değişimler vb. faktörlere bağlı olarak sonuçları doğrudan etkileyeceğinden nitelikli verinin nasıl sağlanacağı anlaşılamamıştır.4.Hedonik ve faydacı değer, ürüne göre farklılaşamaz. Ancak hedef pazara ve fayda beklentilerine göre ayrıştırılabilir. Bu noktadan hareketle uygulamanın cep telefonu ve hastane örnekleri üzerinden neden yapıldığı, sonuçların nasıl analiz edileceği ve elde edilecek sonuçların pazarlama literatürüne ne gibi fayda sağlayacağı net olarak ortaya konulmamıştır.   Nihayetinde,  proje önerisinde özellikle pazarlama literatürü destekli olarak konunun bilimdeki yerinin net ortaya konulamadığı, odak grup görüşme sorularının ve uygulanacak ölçeklerin sunulmadığı ve buna bağlı olarak araştırma konusunun bilimsel tutarlılık ve bütünlük açısından yeterli olmadığı düşünülerek özgün değer açısından sınırlı görülmektedir. Bununla birlikte önerinin, bu tür bir çalışma için gerekli olan teknolojik altyapının oluşturulması için hazırlandığı izlenimi oluşmaktadır.Sonuç olarak, bu çalışmadan elde edilecek ampirik bulguların, ""Bilim Sanayi ve Teknoloji Bakanlığı'nın yerli ve milli üretimin desteklenmesi amacıyla, söz konusu ürünlerin stratejik pazarlama ve tutundurma (reklam, tanıtım v.b) çalışmalarında destekleyici içe dönük sanayileşme politika önerilerinin geliştirilmesine, bu sayede milli ekonomiye ve dış ticaret açıklarının azaltılmasına katkı sağlayacağı"" konusunda belirtilen özgün değer, dış ticaret açıklarının azaltılması gibi makro ekonomik beklentilere kadar uzanacak boyutta geneldir ve gerçekçi bulunmamıştır."	2,00
Proje önerisi, şirketlerin yönetim kurullarındaki kadın oranı ve gönüllü iklim değişikliği raporlamalarının, finansal ve iklim değişikliği açılarından şirket performansına olan etkilerini araştırmayı hedeflemektedir. Yönetim kurullarındaki cinsiyet kompozisyonu-şirket performansı ilişkisinin yönü ve büyüklüğü birçok farklı değişkene bağlıdır. Bununla birlikte iklim değişikliği raporlama olasılığını yükselttiği ve raporlamanın finansal performansa olan pozitif etkisi taslakta belirtildiği şekilde önceki yazında yer almıştır. Proje önerisi farklı olarak yönetimde kadın mevcudiyetinin performansa etki edebileceği bir mekanizma olarak iklim değişikliği raporlamasını öne sürmektedir. Buna göre yönetimde kadın varlığı şirketlerin daha şeffaf olmasını sağlamak suretiyle performansa dolaylı bir etki yapabilmektedir. Fakat öneride bu beklentinin altı çok doldurulmamıştır. Eğer Kim ve Lyon (2011) ve Matsumura ve ark. (2014) gösterildiği gibi raporlamaya karar verme anlamında kendi kendine seçilim dikkate alınarak yapılan analizlere göre raporlamanın nedensel olarak performansa pozitif etkisi var ise, ekonomik olarak rasyonel yönetim kurullarının, cinsiyet kompozisyonlarından bağımsız olarak raporlama yönünde karar vermesi beklenebilir. Bu açıdan yönetim kurullarındaki cinsiyet kompozisyonunun raporlama ve raporlamama arasındaki beklenen değer (expected utility) dengesini neden ve ne yönde değiştireceği daha detaylı tartışılmalıdır.Önerilen hipotezlerde değişkenler arası ilişkilerin gerisindeki mekanizmalar tartışılmamaktadır. Mekanizmalardan beklenen, bu değişkenler arasında var olduğu savlanan ilişkilerin nedenlerini açıklamasıdır.  Örneğin, kadın ve erkek yönetim kurulu üyeleri farklı toplumsal ve örgütsel sosyalleşme süreçleri izledikleri ve iklim değişikliği ile ilgili farklı değerlere sahip oldukları için mi yoksa kadın yönetim kurulu üyeleri erkeklere göre şirketin meşruiyeti, imajı ile ilgili daha fazla duyarlılık gösterdikleri için mi raporlamada farklı tutum sergilemektedirler?Buna ek olarak, yönetimdeki cinsiyet dengesinin finansal performansa etkisine aracılık eden, iklim değişikliğine oranla ekonomik olarak çok daha önemli değişkenler olup olmadığı tartışılabilir. Benzer şekilde, yönetim kurullarında iklim değişikliği raporlaması ve buna benzer “aktivizm” eylemlerini gerçekleştirme yönünden cinsiyet kompozisyonundan ziyade paydaşların, yönetimdeki temsil büyüklüklerine bağlı olmakla birlikte, köken ve ideolojilerinin kişilerin cinsiyetine bağlı olmaksızın daha büyük etki gösterebileceği düşünülebilir.Öneri, kadın direktörleri elle toplanmış veri aracılığıyla pay sahibi ailelerin mensupları ve profesyonel yönetici kadınlar olarak ayırmayı hedeflemektedir. Fakat yine bu ayrımın yazına nasıl bir kuramsal katkı yapabileceği, ampirik olarak nasıl bir ilişki görülmesi beklendiği ve bunun hangi açıdan önemli olduğundan bahsedilmemiştir.Ayrıca proje önerisinde, toplumsal cinsiyet gibi toplumsal, kültürel, politik ve ekonomik yönleri olan bir olgunun Türkiye’deki hali üzerine hiçbir değerlendirme yapılmamaktadır. Dolayısıyla, özellikle gelişmiş ülkelerdeki sonuçların raporlandığı literatürde bulunan ilişkilerin aynısının Türkiye’de gerçekleşeceğini neden beklememiz gerektiği açıklanmamaktadır. Bunun yanı sıra Türkiye’de büyük şirketlerin yönetim kurulları üzerinde yapılan çalışmaların ortak sonucu olan “aile üyelerinin egemenliği” meselesinin göz ardı edilerek, yönetim kurulu üyelerinin özgür iradeleriyle (toplumsal cinsiyetlerinden etkilenerek) karar verdikleri varsayılmaktadır. Proje önerisinde, Türkiye’ye ilişkin bazı farklılıkların (şirket yapılarının farklı olması, şirketlerin beklenmedik derecede yükse orandan CDP’ye yanıt vermesi, şirketlere uluslararası kurumsal yatırımcıların yatırım yapması gibi) olduğundan bahsedilmekle birlikte, bu farklılıkların kuramsal çerçeve ve hipotezlerle bağlantısının ne olduğu tartışılmamaktadır.Diğer yandan, hipotezler hem özgün değer kısmında hem de yöntem kısmında araştırma modelinin altında sunulmuştur. Ancak, her iki yerdeki hipotezler sayıca aynı olmakla birlikte, hipotez ifadeleri ve sıralamaları farklılık arz etmektedir. Araştırma soruları ile yöntem kısmında sunulan model uyumlu görünmemektedir. Benzer durum metin içindeki açıklamalarda da yer yer hissedilmektedir. Örneğin, araştırma sorusu 1’de “Türkiye’de şirketlerin yönetim kurullarının yapısı ve direktör tipolojileri şirketlerin iklim değişikliği ile ilgili açıklama ve raporlama kararlarını etkilemekte midir?” sorusu sorulmakta, modelde özellikle toplumsal cinsiyet dışında direktör tipolojilerine ilişkin değişken görülmemektedir. Son olarak, sf.9’da belirtildiği üzere aracı değişken olması öngörülen raporlamanın “şirketin CDP’nin açıklama davetine olumlu cevap verip vermediğini inceleyen bir kukla değişkeni üzerinden” ölçüldüğü görülmektedir. CDP davetine olumlu cevap vermeyen firmaların çevre performansı gözlenemeyecek ve bu nedenle ilgili regresyon denklemleri (3., 7. ve 9.) çözülemeyecektir.	1,80
"Projenin çıkış noktası ""inşaat firmalarının rekabet avantajı elde edebilmesi, konut stoğu probleminin müşteri beklentilerinin sağlanarak azaltılması, inşaat proje yönetim süreçlerinin yalın yönetim prensipleri ile ele alınması gereğine"" dayandırılmıştır. Proje önerisi, inşaat projelerinin yönetim sürecinin yalın prensiple başlayarak, tedarik zinciri boyunca yalın yönetim ve prensiplerinin uygulanması şeklinde devamı ile bütünleşmeyi hedeflemektedir. Kavramsal bir model geliştirme amacını gütmektedir.Projenin özgün değer önerilerinden biri, arz talep dengesi arasındaki farkın artışıyla firmaların satış getirileri ile maliyetlerini karşılayamama risklerini arttırmasının sektörü zora sokacağı esasına dayanmaktadır. Pazarlama ve tedarik zincirlerinde yalın ve sürdürülebilir yaklaşımların benimsenmesinin arz talep dengesini olumlu etkileyeceği ifade edilmektedir. Söz konusu olumlu etkinin kavramsal bir proje önerisi çerçevesinde nasıl yaratılacağı açık değildir.Özgün değer olarak vurgulanan bir başka nokta da inşaat sektöründe yalın inşaat yönetimi ve yeşil pazarlama faaliyetleri ve stratejilerinin akademik yayınlarda vurgulanmamasının literatürde bir boşluk yaratması olarak belirtilmiştir. Ancak, yürütücünün kendi çalışmaları da dahil olmak üzere bu konuda daha önce yapılmış çalışmalar olmakla birlikte mevcut önerinin bunlardan ne şekilde farklılaşacağı tam olarak ortaya konulmamıştır.Her ne kadar literatürde bu tür bir kavramsal model olmaması bir katkı olarak değerlendirilebilse de bu sürecin daha yoğun olarak uygulama ile ilişkili olduğu, pazarlama literatürüne katkısının yeterince açıklanmadığı düşünülmektedir. İnşaat sektöründe pazarlama stratejisi ifadesinin hangi stratejileri içerdiği net değildir. İnşaat sektörü gerek konut gerekse AVM benzeri binalar açısından çevresel etkileri ve sürdürülebilirlik açısından eleştirilen sektörler arasındadır. Yeşil pazarlama ve sürdürülebilirlik bağlamında yer seçimi, seçilen yerin doğa ve trafik üzerindeki etkileri proje önerisinde ele alınmamıştır.Proje önerisinde konunun, mühendislik ve pazarlama disiplinleri çerçevesinde yeri ortaya konulmuştur. Ancak literatür taramasının özellikle Türkiye’de yapılan çalışmalar özelinde yeterince yapılmadığı, Türkiye’de uygulamada “Yalın İnşaat Karakteristikleri”nin mevcut olduğu ve Proje Önerisi “Amaçlar ve Hedefler” başlığı Tablo 3’te belirtilen Hedef 1 ve Hedef 2’de ortaya konulan sürdürülebilir ve yalın yönetim prensipleri ile yeşil ve yalın pazarlama stratejileri kuramsal yapısına yönelik literatür taramasının olgunlaştırılmadığı görülmektedir. Bu durum, son müşteri talepleri odaklı geliştirilmesi planlanan proje önerisinin temel araştırma sorusunun ne olduğu konusunu belirsiz kılmaktadır.  Yeşil pazarlamanın inşaat sektöründe uygulanışı, herhangi bir tüketici pazarındaki ürüne kıyasla oldukça farklıdır. Yeşil yapıların oluşum süreci, yeşil bina yapım kararının alınması, yerleşim yerinin belirlenmesi, tasarımı, inşası, faaliyetleri, yönetimi, bakımı ve ortadan kaldırılması şeklinde gelişmektedir. Bu noktada inşaat sektöründe faaliyet gösteren işletmelerin “yeşil ürün tasarım- ürün geliştirme- ürün farklılaştırma” stratejileri, bu kuruluşların verdiği sertifikalar yardımı ile uygulamada ve hâlihazırda gerçekleştirilmektedir. Ancak proje önerisinde değinilen müşteri odaklı bakış açısı ve değer yaratma konusunun “müşteri beklentilerini karşılama yönü” ile mi (binanın fiziksel özellikleri, konum, ekipman vb.) yoksa “müşterilerin mevcut yeşil pazarlama taleplerini dikkate alarak değer yaratma” yönü ile mi yapılandırılacağı konusunda boşluk olduğu düşünülmektedir. Sonuç olarak önerinin disiplinler arası olması dolayısıyla özgün değer potansiyeli taşımakla birlikte kapsamının oldukça geniş tutulması ve odağının dağınık olmasından dolayı özgün değerin sınırlı kaldığı düşünülmektedir."	2,20
"Proje önerisinin amacı, “(i) okul yöneticilerinin liderlik becerilerini geliştirmeyi destekleyecek durumsal yaklaşım temelli bir mesleki gelişim çalışması tasarlanması; (ii) liderlik becerilerini kazanma süreçlerinin ve (iii) liderlik becerilerinin okullarının iyileştirme-geliştirme çalışmalarına yansımalarının derinlemesine incelenmesidir” şeklinde belirtilmiştir. Aşağıda belirtilen hususlar proje önerisinin özgün değerini zayıflatmaktadır:Proje önerisinin ilgili alanyazında hangi boşluğu dolduracağı, alana özgün katkısı ile teorik ve pratik katkılarının neler olacağı gibi hususların yeterli bir şekilde sunulmadığı görülmektedir.Öneri metninde sıklıkla genellemeye yönelik ifadeler bulunmakta olup bu ifadeleri destekleyecek alanyazın taramasının yetersiz olduğu değerlendirilmektedir. Örneğin “Türk eğitim sisteminde hiçbir zaman okul yöneticiliği profesyonel bir meslek olamamıştır. Okul yöneticiliği üzerine yapılan çalışmalar ve düzenlemeler yönetici atama usul, esas ve kriterleriyle sınırlıdır.”Proje önerisinde “Okul yöneticilerinin liderlik becerilerinin düşük düzeyde olduğu pek çok araştırmada ortaya konulmuştur (Gorton, Alston ve Snowden, 2018; Karadağ, Bektaş, Çoğaltay ve Yalçın, 2015; Klınıç, 2013; Usta ve Ozmusul, 2017; Martin, Danzig, Wright, Flanary veOrr, 2016; Özdemir, Sezgin ve Kılıç, 2015). “ ifadesi yer almaktadır. Bu araştırmalar Türkiye'deki okul yöneticilerinin liderlik becerilerinin düşük düzeyde olduğunu ileri sürmek için yeterli bulunmamıştır. Bu kaynaklar araştırmanın gerekliliğine duyulan ihtiyaç ve önemi açıklamakta yeterince ikna edici değildir. Örneğin, Türkiye’de yapılan çalışmalar hangi örneklemler üzerinde yapılmış? Bu bilgiler genellenebilir ölçekteki araştırmalara mı dayanıyor? Okul müdürlerinin yetersizliğine ilişkin kanıtlar neler ki geliştirilmesi gerekiyor? gibi soruların yanıtları öneri metninde yer almamaktadır.Proje önerisinde Türkiye’de okul müdürlerine yönelik mesleki gelişim programları hazırlanmadığı iddiasına yer verilmektedir. Fakat alanyazın incelendiğinde bu yönde çalışmaların olduğu görülmektedir. Proje kurgusu değerlendirildiğinde, şekiller ve şekillere yönelik açıklamaların yetersiz olduğu görülmektedir.Proje önerisinde liderlik becerilerinin geliştirilmesi, mesleki gelişim ve okul geliştirme olgusunun yeterince ilişkilendirilmediği düşünülmektedir.Araştırma konusunun neden önemli olduğu somut bir şekilde işlenememiş olması önerinin özgün değerinin zayıflatmış ve odağının kaymasına neden olmuştur.  Okul yöneticilerinin liderlik becerilerinin mesleki gelişim çalışması ile okul geliştirme bağı etkin şekilde kurulamamış, ilgili araştırmaların analiz ve sentezi zayıf kalmıştır."	3,20
"Proje önerisi kapsamında 5-8. sınıflar fen bilimleri ve matematik öğretim programı çerçevesinde sensör teknolojileri ve online öğrenme ortamları kullanımını içeren STEM eğitim içerikleri ve öğretim modülleri hazırlanması ve geliştirilen bu materyaller yüz yüze öğretmen eğitimleri ve online öğrenme ortamları aracılığıyla hedef kitleyi oluşturan fen bilimleri ve matematik öğretmenlerine aktarılması hedeflenmektedir. Proje önerisinin disiplinlerarası bir konuyu ele alması ve eğitimde teknoloji entegrasyonuna eğilmesi açısından özgün bulunmakla beraber aşağıdaki hususlar proje önerisinin özgün değerini sınırlandırmaktadır:Ele alınan araştırma probleminin daha çok uluslararası alanyazına dayalı olarak oluşturulduğu ancak Türkiye’deki ihtiyaçların problemin gerekçelerinde yeterince belirtilmediği değerlendirilmiştir.Öngörülen hizmetiçi eğitim modelinin hangi yönleriyle varolan hizmetiçi eğitim modellerinden farklılaştığı açık bir şekilde belirtilmemiştir.Proje önerisinde ifade edilen araştırma problemi ile araştırma sorularının tam olarak örtüşmediği değerlendirilmiştir.Proje önerisinde 2018 yılında uygulamaya konulan fen bilimleri öğretim programında STEM alanlarının programa dahil edildiği ifade edilmektedir. Halbuki öğretim programında STEM uygulamalarının yer almadığı ancak mühendislik ve tasarım beceri alanı şeklinde bir alanın programa dahil edildiği düşünüldüğünde, proje önerisinde dile getirilen gerekçenin mevcut fen bilimleri öğretim programındaki yapı ile tam olarak örtüşmediği ve bu durumun da projenin özgün değerini sınırlandırdığı değerlendirilmiştir. Proje önerisinde sensör teknolojilerine dayalı çok yoğun bir teknoloji kullanımı ön plana çıkarılmakta fakat STEM etkinliklerinin önemli bir bileşeni olan tasarım becerisinin bu teknoloji kullanılarak nasıl geliştirileceği açık bir şekilde ifade edilmemiştir. Alanyazında STEM çalışmalarında öğrencilerin akademik veya bilişsel olarak hazır olmama, yapılacak etkinliklerde fazladan çalışma, düşük gelir grubunda olma ve yeterli zaman bulamama gibi değişkenlerin etkisi altında; öğrencilerin katılım göstermede isteksiz oldukları veya bu eğitimler sonucunda başarılı olmada zorlandıkları belirtilmektedir (Han, Capraro ve Capraro, 2014; Han, Yalvac, Capraro ve Capraro, 2015, Henderson, Beach ve Finkelstein, 2011). Proje önerisinde yer alan kavramsal çerçevede alanyazındaki STEM eğitimlerine yöneltilen bu eleştirilerin yeterince irdelenmediği değerlendirilmiştir. "	3,40
"Sınav kaygısı ile maksimum performansı ölçmek üzere tasarlanmış madde türleri (çoktan seçmeli madde, doğru-yanlış, eşleştirmeli ve açık uçlu) arasındaki ilişkiyi ortaya koymayı amaçlayan proje önerisinde, sınav anında ölçülen kalp atış hızları ile sınav kâğıdında hangi soru tiplerine odaklanıldığının belirlenmesi için göz hareketlerinden yararlanılması planlanmaktadır. Aşağıda belirtilen hususlar önerinin özgün değerini zayıflatmaktadır:Alanyazında araştırma bağlamında var olan uygulamaların neler olduğu, bu uygulamalarda hangi eksiklerin bulunduğu ve bu eksiklerin yapılması planlanan araştırma ile nasıl giderileceğine dönük öneri metninde herhangi bir bilgi verilmemiştir.Sınav kaygısının psikolojik ve fizyolojik belirtileri sunulmakla birlikte özellikle kalp atış hızının tek başına kaygının göstergesi olduğuna dair güncel alanyazın temelli kanıtlar sunulmamıştır.Göz izleme aygıtından elde edilen metriklerin sınav kaygısı göstergesi olma durumu proje önerisinde alanyazın destekli olarak açıklanmamıştır.Öneri metninde belirtilen maddeler birer değerlendirme görevine hizmet eder. Bu değerlendirme görevleri farklı bilişsel düzeydeki öğrenmeler için değişiklik göstermektedir. Örneğin üst düzey öğrenmeler için açık uçlu maddeler daha uygun iken düşük düzeyli öğrenmeler için doğru/yanlış önermeleri ve/veya çoktan seçmeli testler daha uygun olabilir. Buna ek olarak; değerlendirme görevi tasarımı yanıtlayıcının özelliklerinden daha ziyade öğrenmelerin bilişsel özelliklerine daha çok bağlıdır. Dolayısıyla; değerlendirme tasarımcısı bir değerlendirme görevini tasarlarken öncelikle ölçülmesi amaçlanan bilişsel düzeyi temel alır. Bu sebeple araştırma sonuçlarının değerlendirme tasarımcısına fazla katkı sağlamayacağı düşünülmektedir.Proje önerisinde yanıtlayıcının değerlendirme görevi ile etkileşimi esnasında sınav kaygısı ile madde türü arasında yönsüz bir bağıntı (ilişki) araştırılmasının hedeflendiği anlaşılmaktadır. Ancak öneri metninin farklı kesimlerinde madde türünün sınav kaygısını artırıcı etken olabileceği ifade edilmiştir. Bu durum kendi içerisinde bir çelişki oluşturmaktadır.Alanyazında yapılan araştırmalarda sınav kaygısının daha sınav başlamadan oluşacağı bulgusu ve sınav kaygısının özünde ise değerlendirilme kaygısı olduğu bilgisi mevcuttur. Maddelerin birer değerlendirme görevi, sınavların ise bu değerlendirme görevlerinin uygulanma süreci olduğu ve madde türü ile sınav kavramlarının farklı kavramlar olması nedeniyle proje önerisinde belirtilen yaklaşımın araştırmanın önemini zayıflatacağı değerlendirilmektedir.Projenin çıktısının bir sistem ya da uygulamaya yönelik bir iyileştirme sonucuna ulaşmaktan uzak olacağı değerlendirilmektedir. Kaldı ki, proje öneri formunda özgün değer, yalnızca ""Sınav kaygısının kalp atış hızına göre belirlendiği ve soru tiplerindeki değişimi üzerinde duran çalışmalar alanyazında bulunmamaktadır"" şeklinde ifade edilmiştir.Belirtilen araştırma kurgusu ile soru tipi ve kaygı düzeyi arasında doğrudan neden sonuç ilişkisi kurmak mümkün görünmemektedir. Örneğin testin sonunda yer alan soru tipi normalde öğrenci için kaygı yaratmazken süresi az kalan bir öğrenci için son sorular hangi soru türü olursa olsun kaygı kaynağı olabilecektir. Diğer taraftan, kaygı ile ilgili yapılmış çalışmalarda, bazı öğrencilerin sınavların ilk dakikalarında kaygı düzeyinin çok yükseldiğini zamanla normale düştüğünü göstermektedir. Bu durum da, testin başında yer alan soru türünden kaynaklı kaygı düzeyinin yükseldiği gibi yanlış yorumlara yol açabilecek bir diğer faktördür. Araştırmacılar, testteki ilk soruyu genel bir soru sorarak bu durumu kontrol altına almaya çalışsalar da çok kolay sorular da bile kaygılı öğrenciler olabileceği için bu kontrol yeterli olmayacaktır. Demografik bilgi formu yardımıyla kahve/sigara içme durumu gibi bazı değişkenlerin kontrol edilmesine karşın ön bilgi, hastalık, anlık psikolojik durum gibi öngörülmeyen çok sayıda karıştırıcı değişkenin kapsam dışı bırakıldığı görülmüştür. Bu durumun çalışmanın iç geçerliği açısından bir olumsuzluk oluşturacağı değerlendirilmektedir."	1,60
"Proje önerisinin amacı; “sekizinci sınıf Türkçe derslerinin öğretimine entegre edilmek amacı ile öğrencilere metin türüne uygun üstbilişsel okuma stratejilerini işletebilecekleri okuma yöntem-tekniklerini belirleme yetileri kazandırmak için Metin Türüne Uygun Okuma Yöntem-Tekniklerini İşletme Yoluyla Üstbilişsel Okuma Stratejisi Öğretimi Programı geliştirmek ve bu programın etkililiğini değerlendirmektir”. Proje önerisinde öykü, şiir ve makale öğretimi için geliştirilen bir programın deneysel olarak sınanması hedeflenmektedir. Konunun özgün değerine ilişkin özel bir başlık verilmemektedir. Proje önerisinin metin türünün gerektirdiği, üstbilişsel okuma stratejileri ile okuma yöntem-tekniklerinin ilişkilendirilmesi konusunda yeni ve deneysel bir çalışma olması bakımından alana katkı sağlama potansiyeline sahip olduğu değerlendirilmektedir. Ancak aşağıda belirtilen hususlar projenin özgün değerini sınırlandırmaktadır:Genel program geliştirme süreçleri açıklanmış olmakla birlikte proje önerisi kapsamında geliştirilmesi planlanan programa yönelik somut açıklamalar yapılmamıştır.Proje önerisinde geliştirilmesi planlanan programın mevcutlardan farkının ne olduğu ortaya konulmamıştır. Öneri metninde okuma becerilerini geliştirmek üzere halihazırda uygulanan yöntem, program vb. süreçlerin güçlü ve zayıf yanları tahlil edilmemiş ve sahadaki boşluğa dikkat çekilmemiştir. Dolayısıyla projenin sahadaki hangi eksikliği gidereceği belirsizdir. Proje önerisinde “yetkin okur yetiştirilmek amaçlanmaktadır”  ifadesi geçmektedir. Burada yetkin okurluğun tam olarak hangi süreçler sonunda ortaya çıktığı ve üstbilişsel uygulamaların mevcut öğretim uygulamalarından nasıl farklılaşacağı belirginleştirilmemiştir.Metin türlerinin gerektirdiği üstbilişsel okuma stratejileriyle okuma yöntem ve tekniklerinin ilişkilendirilmesi somut bir biçimde ortaya konulmamıştır."	3,80
"Proje önerisinde; bir derse ilişkin öğrencilerin e-öğrenme sistemindeki etkileşimleri öz-düzenleme becerileri ile ilişkilendirilerek önce kurallar seti belirlenip daha sonra ise bir öğrenme paneli tasarımı ve bir dönüt destek sistemi tasarımı amaçlanmıştır. Aşağıda belirtilen hususlar önerinin özgün değerini zayıflatmaktadır:Araştırmada, Donnelly (2010) ve Joksimovic vd. (2015) çalışmalarına atıf yapılarak; bu tür çalışmalarda genellikle gezinim verileri ile akademik başarının ilişkilendirildiği; bu çalışmada ise öğrenci etkileşimlerine dayalı olarak öz-düzenleme becerileri göstergelerini belirlemeyi amaçladığı öne sürülmüştür. Oysaki son beş yıldır öğrenme analitiklerine dayalı öz-düzenlemeli öğrenmeye yönelik araştırma ve tasarımları içeren çok sayıda çalışma söz konusudur. Hatta öğrenme analitikleri kapsamındaki dergilerde bu konuya ilişkin çeşitli özel sayılar çıkartılmıştır.Alanyazında e-öğrenme sistemindeki öğrenci etkileşim verilerinin başarıyı geliştirme bağlamında yapılmış çalışmalar mevcut olup proje önerisinde; aynı metriklerden hareketle öz-düzenlemeli öğrenme becerilerinin artırılmasına yönelik sistem tasarımı önerilmektedir. Öz-düzenlemeli öğrenme becerisi, öğrenme başarısını artırmaya yönelik önemli değişkenlerden biridir. Ancak bu tasarım kapsamındaki metriklerden doğrudan öğrenme çıktılarını iyileştirmeye yönelik sistem tasarımları alanyazında mevcut olup önerilen sistemin bunlardan farkının ne olduğu ortaya konulmamıştır.Proje önerisinde belirli bir ders ele alınarak dersi alan öğrencilerin sistem ile etkileşimlerinden öz-düzenleme yapılarındaki bağıntılardan kurallar seti oluşturulması hedeflendiği anlaşılmaktadır. Büyük veri gerektiren bu tür çalışmalarda öğrenci sayısı ciddi risk faktörü oluştururken diğer taraftan bu kurallar setinin farklı derslerde değişebilme olasılığı bulunduğundan elde edilen kurallar setinin genellenebilme özelliği göstermeyeceği değerlendirilmektedir.Öneri metninin özgün değer bölümünde ""bireyselleştirilmiş öz-düzenleme becerileri"" ifadesi ile ne kastedildiği anlaşılamamıştır.Proje önerisi kapsamında yapılacak tasarımda ""Öğrenme panellerinin öz-düzenleme becerilerine yönelik bilgi sunması sağlanarak öğrenme panellerinin yeni bir amaç doğrultusunda kullanım alanları genişletilmiş olabilir"" şeklinde tanımlanması bir özgünlük olarak değerlendirilmemiştir. Öneri boyutuyla ele alınan ve öz-düzenleme becerilerine dayalı bulguların gösterge panelinde sunulmasına ilişkin alanyazında benzer örnekler mevcuttur.Öneri metninde özgün değer olarak; Öz-düzenleme becerileri için genellikle öz-raporlama araçlarından elde edilen veriler eleştirilerek sistem metriklerinin öz-düzenleme becerilerinin kestirimine yönelik bir model önerisinden bahsedilmektedir. Oysa bu modelin kurallar setinden elde edilmesi planlandığından böylesi bir kural setinin oluşmama riski mevcuttur.Proje öneri metninde son olarak ""Araştırma kapsamında geliştirilecek sistemin Algoritma ve Programlamaya Giriş dersi kapsamında uygulanması öngörülmektedir. Bununla birlikte geliştirilecek olan sistemin önemli ölçüde içerikten bağımsız oluşu, sistemin yaygın etkisinde önemli rol oynayacaktır. Bu bağlamda araştırma sonuçlarının; bireyselleştirilebilir çevrimiçi öğrenme ortamlarındaki öğrencilerin sınıflandırılmasına yönelik çalışmalara da katkı yapacağı düşünülmektedir"" ifadesine yer verilmesine karşın hem tek bir ders için geliştirilecek modelin nasıl içerikten bağımsız çalışacağı hem de bireyselleştirilmiş sistemin içeriğe göre mi yoksa gezinime göre mi bireyselleştirileceği ayrıntılandırılmamıştır."	2,40
Bu projenin amacı, Bilişsel Davranışçı Terapi yönelimli bireysel psikolojik danışmada kullanılacak sanal gerçeklik ile maruz bırakmanın hayali maruz bırakmaya oranla sınav kaygısı üzerindeki etkililiğinin ve bu etkinin devam edip etmeyeceğinin sınanmasıdır. Revize edilmiş proje önerisinde talep edilen revizyonların çoğunluğunun gerçekleştirildiği değerlendirilmiştir. Fakat önceki panelde eleştiriye konu olan çalışma grubunun seçimine yönelik revize öneride ifade edilen gerekçe(yayımlanmamış araştırmacıların kendi verilerine dayalı) yeterli bulunmamıştır. Bu durumun, ulusal/uluslararası alanyazınla desteklenmemesi bir sınırlılık olarak değerlendirilmiştir. Ayrıca, proje önerisinde dile getirilen sınav kaygısı kavramının çalışma grubunun karşılaşacağı sınav türleriyle (standart ve/veya öğretmen yapısı?) ilişkilendirilerek alanyazın desteği ile tanımlanmamış olması da bir başka sınırlılık olarak değerlendirilmiştir.	4,20
"Proje önerisi; Ortaokul Öğrenme Güçlüğü Tanılı Kaynaştırma Öğrencilerine Yönelik FeTeMM Kılavuzunun hazırlanması ve bu kılavuz yardımı ile öğrencilerin kavramsal anlamaları üzerine ve fen bilimlerine karşı olan tutumlarına olumlu etkilerinin sağlanmasını amaçlamaktadır. Proje önerisinde özgün değer olarak sayfa 4’te vurgulanan “Ortaokul Öğrenme Güçlüğü Tanılı Kaynaştırma Öğrencilerine FeTeMM Kılavuzu” geliştirme hususu belirtilmiştir. Bu kılavuzun planlanmasında, daha önce TÜBİTAK-3001 kapsamında yürütülmüş “Öğrenme Güçlüğü Tanılı Kaynaştırma Öğrencilerine Yönelik Ortaokul Fen Deneyleri Kılavuzunun Hazırlanması, Uygulanması ve Değerlendirilmesi” projesinden esinlenildiği belirtilmiştir. Bu durumda mevcut proje önerisinin daha önceki projeden hangi yönleriyle ayrıştığı ve mevcut projenin hangi yönleriyle özgünlük içerdiği ifade edilmemiştir. Proje önerisinde sunulan alanyazın derleme ve buna bağlı olarak proje önerisinin kurgulanmasında yararlanılan kuramsal altyapının yetersiz olduğu değerlendirilmiştir.Proje önerisinde 2018 yılında uygulamaya konulan fen bilimleri öğretim programında FeTeMM alanlarının programa dâhil edildiği ifade edilmektedir. Halbuki öğretim programında FeTeMM uygulamalarının yer almadığı ancak mühendislik ve tasarım beceri alanı şeklinde bir alanın programa dâhil edildiği düşünüldüğünde, proje önerisinde dile getirilen gerekçenin mevcut fen bilimleri öğretim programındaki yapı ile tam olarak örtüşmediği ve bu durumun da projenin özgün değerini sınırlandırdığı değerlendirilmiştir. Alanyazında FeTeMM eğitiminde öğrencilerin akademik veya bilişsel olarak hazır olmama, yapılacak etkinliklerde fazladan çalışma, düşük gelir grubunda olma ve yeterli zaman bulamama gibi değişkenlerin etkisi altında; öğrencilerin katılım göstermede isteksiz oldukları ve bu eğitimler sonucunda başarılı olamadıkları belirtilmektedir (Han, Capraro ve Capraro, 2014; Han, Yalvac, Capraro ve Capraro, 2015, Henderson, Beach ve Finkelstein, 2011). Bu çalışmalarda, özellikle, başarıları düşük öğrencilerin öğrenci odaklı bir öğrenme ortamına yatkın olmamaları sebebiyle FeTeMM uygulamalarında zorluk yaşanabileceği bildirilmiştir. Bütün bunlar başarı seviyesi düşük olan veya öğrenme güçlüğü olan öğrencilere FeTeMM uygulamaları yaparken, öğrenme güçlüğü olmayan veya FeTeMM ilgisi yüksek olan öğrencilerden çok daha özenli ve etkin kurgulanması gereken bir süreç olduğunu ortaya koymaktadır. Ancak proje önerisinde buna yönelik bir vurgu yapılmaması bir sınırlılık olarak değerlendirilmiştir."	2,40
Proje önerisi kapsamında etkinlik temelli matematik öğretimin niteliğinin değerlendirilmesi ve öğretmenlere geri bildirim verecek şekilde yapılandırılmış pratik değere sahip “etkinlik değerlendirme ve geri bildirim aracı (EDGA)” geliştirilmesi ve geliştirilen aracın işlerliğinin kanıta dayalı olarak ortaya konulması amaçlanmaktadır. Proje önerisinde kuramdan pratiğe geçişi esas alan bir araç geliştirilmesi özgünlüğe katkı sunan bir durum olarak değerlendirilmiştir. Ancak proje önerisinde ifade edildiği şekliyle Türkiye koşullarına uygun ve dış geçerliği yüksek bir aracın kuramsal çerçeveye (MQI) nasıl katkı sağlayacağı yeterince belirgin değildir. Ayrıca proje önerisinde etkinlik kavramının işlevsel tanımının yapılmamasından dolayı içeriği ve materyalden ayrıştığı noktaların neler olduğu yeterince belirgin değildir. Bu yüzden geliştirilmesi öngörülen geri bildirim aracının hedeflendiği gibi farklı alanlarda (fen, teknoloji vb.) ve sınıf düzeylerinde kullanılabilirliğinin sınırlı kalacağı değerlendirilmiştir. Bu husus özgün değeri de sınırlamaktadır.  	3,80
"Proje önerisinde, hetagojik bir yaklaşımla mühendislik eğitimi kapsamında bilişsel koçluk eğitimi verilmesi konusu ele alınmaktadır. Bilişsel koçluk sistemi ile öğrencilere özerklik, etkili problem çözme, eleştirel ve yaratıcı düşünebilme gibi becerilerin kazandırılması hedeflenmektedir. Mühendis adaylarına bilişsel koçluk kazandırmaya dönük bir inceleme yapılıyor olması, mühendislik eğitimine ve mühendis yetiştirilmesine katkı sağlama potansiyeli taşımaktadır.  Ancak, aşağıda belirtilen hususlar projenin özgün değerini zayıflatmaktadır:Mühendislik eğitimine yönelik sorunların neler olduğu alanyazın destekli olarak ortaya konulmamıştır. Bilişsel koçluk uygulamasının ilgili alanyazında var olan hangi boşluğu dolduracağı açıkça belirtilmemiştir. Öneri metninde bilişsel koçluğun hetagojik bir yaklaşım temelinde açıklanmadığı değerlendirilmiştir. Alanyazında mühendislik alanında uygulaması yapılan koçluk sistemiyle ilgili birikim sınırlı şekilde verilmiş ve sadece iki araştırmanın sonucuna (Silva ve Yarlagadda, 2013; 2012) atıf yapılmıştır. Mühendislik öğrencilerine veya mühendislik eğitimine dönük bilişsel koçluk konusuyla ilgili ayrıntılı bir alanyazın bilgisi verilmemiştir. Bilişsel koçluk uygulamaları ile ilgili ise ortaya konan alanyazın bulguları daha çok öğrenci, okul yöneticisi ya da öğretmenlerle ilişkilidir. Proje önerisinde birçok kavram birbiriyle ilişkilendirilmemiştir. Diğer bir ifadeyle araştırmanın kuramsal altyapısı bütünsel olarak ortaya konulmamıştır."	3,00
Proje önerisinde makine öğrenmesi tekniği ile desteklenerek oluşturulan İMECE sistemi altyapılı çevrimiçi zeki akran öğrenme tekniğinin açık ve uzaktan öğrenme ortamlarında kullanılması amaçlanmaktadır. Geleneksel uzaktan eğitim ortamlarında yeterince kullanılmadığı düşünülen forum/tartışma ortamlarına sosyal yapılandırmacılık çerçevesinde yeni bir bakış açısıyla çevrimiçi akran öğrenme kapsamında makine öğrenmesi destekli bir sistem sunması, proje önerisinin özgün değerine katkı sağlamaktadır. Tasarlanacak sistemin otonom bir yapıda ve mobil olması proje önerisinin diğer bir özgünlüğüdür. Ancak aşağıda belirtilen hususlar proje önerisinin özgün değerini sınırlandırmaktadır:Proje önerisinin dayandırıldığı kuramsal temellerin eksik olduğu değerlendirilmiştir. Örneğin, proje önerisinde ifade edilen Sosyal Yapılandırmacılık Kuramı’nın çevrimiçi öğrenme bağlamında yansıması olan araştırma/sorgulama topluluğu kuramı ve bileşenlerine yer verilmemiştir.Proje önerisinde vurgulanan “akran öğrenme gibi önemli bir yaklaşımı otomatik hale getirmek” ifadesi ile birbirlerini hiç tanımayan bir kitlenin akran öğrenmeye nasıl katılacağı ve İMECE sisteminin sürece nasıl destek olacağı açık değildir. Öğrencilerin akranlarıyla etkileşime girme süreçleri değerlendirildiğinde zeki bir bot sistemi ile bu etkileşimlerin nasıl sağlanacağı öneri metninde açıklanmamıştır. Öneride “öğrenen-öğrenen etkileşimine olanak tanıyan kullanışlı bir öğrenme materyali üretilmiş olacaktır.” ifadesi vurgulanmakla birlikte forumun nasıl bir öğretim materyali olarak değerlendirildiği anlaşılamamaktadır.Öneri metninde forum ortamının akademik, teknik ve sosyalleşme amaçlarından hangisi/hangilerine yönelik kullanılacağı açıklanmamıştır.	3,80
"Proje önerisinin temel amacı “OSB olan çocukların mevcut durumlarının beraberinde getirdiği dezavantajların/yetersizliklerin bilimsel açıdan incelenerek ortadan kaldırılmasına yardımcı olunması ve etkilenen sayısının en aza indirilmesi” olarak ifade edilmiştir.Aşağıda belirtilen hususlar özgün değeri zayıflatmaktadır:Araştırmanın gerekçesi ilgili alanyazına dayalı olarak ortaya konulmamıştır.Proje önerisinde ilgili alana yönelik terimler uygun kullanılmamıştır. Örneğin, OSB’li çocuklar için “hasta” ifadesinin kullanılması vb.Proje önerisinin giriş kısmında yer alan kuramsal bilgiler sistematik değildir ve konuya ilişkin kavramsal çerçeve yeterince açıklanmamıştır.Öneri metninin 2. sayfasında proje önerisinin ""dezavantajlı çocukların topluma kazandırılmasında karşılaşılan problemlerin ortadan kaldırılması ve mevcut dezavantajlardan etkilenen kişi sayısının minimuma indirilmesi""ni amaçladığı ifade edilmektedir. Bu amaç gerçekçi bulunmamıştır.Öneri metninde ""proje tüm gelişim süreçleri dikkate alınarak etkinin en yüksek düzeyde olabileceği alanlar hedeflenerek hazırlanmıştır."" ifadesi yer almaktadır. Ancak projedeki hedef beceriler ve bağımsız değişkenler ilgili alanyazın temel alınarak belirlenmemiş ve çalışma gerekçesi alanyazın bulgularına dayalı olarak yazılmamıştır.Öneri metninde OSB’li çocuklar için bilimsel dayanaklı uygulamalardan (BDU) bahsedilmiştir. Egzersizler ve yapılandırılmış oyun grupları Otizm konusunda çalışan uluslararası kuruluşlar tarafından BDU kabul edilmekte, ancak bu yöntemler çok sistematik uygulanarak etkilerine bakılmaktadır. Proje önerisinin bağımsız değişkenleri olan fiziksel etkinlikler ve eğitsel oyunlar BDU kabul edilemez. Öneride yer alan etkinlik ve oyunlar sistemli bir şekilde açıklanmadığı ve bu uygulamaların sonuçları alanyazın temel alınarak belirtilmediği için proje önerisinde öğrencilere nasıl müdahaleler uygulanacağı anlaşılamamıştır. Proje önerisinde OSB çocuklarla çalışan öğretmenlerin bilimsel dayanaklı uygulamaları kullanmaya ilişkin yetersizlikleri belirtilerek ""görev alacak potansiyel öğretmenlerin mevcut şartlarda iyileştirilmesine yönelik çözüm önerileri sunulması ve hizmet içi eğitim yapılması"" amaçlanmıştır. Ancak öneri metninde öğretmenlere hangi yöntemlerin öğretileceği, nasıl öğretileceği ve sonuçlarının nasıl değerlendirileceğine ilişkin bilgi verilmemiştir. Oysa projenin ilk iş paketi ""Projede Görev Alacak Bursiyer ve İlgili Kurumlardaki Özel Eğitim Uzmanlarının Eğitimi"" olarak belirtilmiştir. Buna karşın ""öğretmen eğitimi"" aşaması Şekil 1 ve Şekil 2’deki deneysel çalışma sürecinde yer almamıştır. Kardaş ve Sadık (2018) tarafından yapılan benzer bir çalışma proje önerisinde pilot çalışma olarak sunulmuştur. Pilot çalışmanın eğitim materyalleri ile bu çalışmanın amaç, materyal ve içeriğinin farklı olması nedeniyle bu projede yapılacak /geliştirilecek programın pilot uygulaması yapılmaması ve pilot çalışma aşamasının proje uygulama sürecinde yer almaması önemli bir sınırlılık olarak değerlendirilmiştir.Proje önerisinde projenin başarı ile tamamlanması sonucunda ortaya çıkacak ve projenin en önemli yenilikçi yanını oluşturacak olan kılavuz el kitaplarının önemi vurgulanmıştır. Ancak bu kitapların içeriği ve Milli Eğitim Bakanlığı programındaki hangi sorunlara odaklanacağı vurgulanmamıştır."	1,60
"Proje önerisinin amacı; “lise öğrencisi gençlerin dijital ayak izi kavramı hakkında bilgi, farkındalık ve yetkinliklerini dijital ayak izi yönetimi eğitimi ile geliştirip dijital ayak izi yönetiminin olumlu ve olumsuz sonuçlarını öğrenmelerini sağlamak” olarak ifade edilmiştir. Proje önerisinde dijital ayak izi yönetimi konusunda bilgi ve farkındalığın artırılmasına yönelik planlama yapılması uygun görülmekle birlikte aşağıda belirtilen hususlar proje önerisinin özgün değerini zayıflatmaktadır:Proje önerisi kapsamında öğrencilerin dijital ayak izi yönetimi konusunda takip edilecek alt bileşenler ele alındığında her biri ile ilgili gerek ulusal gerekse uluslararası alanyazında çok sayıda çalışmanın ve uygulamanın olduğu ve bu çalışmaların da “güvenli internet kullanımı” başlığı altında şekillendiği görülmektedir. Burada yapılacak çalışma ile alanyazında hangi boşluğun doldurulacağı öneri metninde belirtilmemiştir.Öğrencilerin güvenli internet kullanıma yönelik olarak verilecek olan kursun içeriğinin ne olduğu ve bu kursun halen okullarda verilen mevcut öğretim programıyla örtüşüp örtüşmediği ya da mevcut öğretim programında olmayan hangi bilgileri içerdiğine dair herhangi bir bilgiye öneri metninde rastlanmamıştır.Proje önerisinde kurgulanan araştırma sürecine yönelik kuramsal bir dayanağın olmadığı ve pedagojik yaklaşımların da dikkate alınmadığı görülmektedir.Proje önerisi incelendiğinde proje amaçlarını karşılayacak nitelikte bir araştırma deseninin kurgulanmadığı görülmektedir. Mevcut kurguyla projenin alt problemlerine yönelik sağlıklı sonuçlar elde edilemeyeceği değerlendirilmektedir.Eğitim içeriğinin ne olduğu, nasıl bir yöntemle ve ne tür etkinliklerle sunulacağı öneri metninde belirtilmemiştir.Toplam 45 dakika sürecek bir eğitimin sonunda 7 temel boyutta dijital ayak izi yönetimi konusunda farkındalığın artırılması gerçekçi görülmemektedir."	1,33
Proje önerisinde Anadolu Üniversitesi Açık Öğretim Sisteminde uzun yıllardır birikmiş büyük veriyi kullanarak uzaktan eğitimin toplumsal cinsiyet eşitliğine ne ölçüde katkısı olduğunu ve bu katkıyı artırmak için neler yapılması gerektiğinin araştırılması amaçlanmıştır. Aşağıda belirtilen hususlar önerinin özgün değerini zayıflatmaktadır.Proje önerisinin gerekçesi, alanyazın taramasıyla açıklanmış olmakla birlikte uzaktan eğitim/cinsiyet gibi oldukça hızlı gelişen ve alanyazına sürekli yayın kazandırılan bir alanda öneri kapsamındaki alanyazın taramasının daha ziyade 2015 yılı ve öncesine dayanması yeterli bulunmamıştır. Araştırmanın problemi veya hipotezinin ne olduğu, bu problem veya hipoteze dönük olarak kullanılacak araştırma yöntemi ve veri toplama araçları öneri metninde alanyazın destekli olarak açıklanmamıştır.Proje yürütücüsü bir önceki panelin raporu doğrultusunda panelistler tarafından yapılan değerlendirmelere yönelik olarak çözüm önerilerini sunmaktan ziyade itirazlarını dile getirmiştir. Örneğin, bir önceki panelde belirtilen, projenin alana ne tür katkılar sağlayacağına yönelik panelistlerin beklentisi hala karşılanmamıştır.Betimleme yapılacak olması ya da araştırmacıların farklı yöntemler ile istatistiki analizler yapacak olması, bir özgünlük olarak öneri metninde sunulmakla birlikte, bunun nasıl bir özgünlük sağlayacağına yönelik kanıta dayalı herhangi bir açıklamaya yer verilmemiştir.Proje önerisinde ifade edilen “…bu çalışma Türkiye’de uzaktan eğitim veren kurumlara da önemli bir katkı sağlayacaktır” varsayımıyla belirtilen katkının ne ve ne yönde olduğu açıklanmamıştır.Öneri metninde “…sadece sayı olarak belirtilen istatistik verileriyle konu anlatılmaya çalışılmış ve yoğun istatistiksel analizler uygulanmamıştır.” şeklinde yer alan ifade projenin özgün değerlerinden biri olarak sunulmuştur. Ancak “yoğun istatistik analizi” yapmak tek başına bir özgünlük olarak değerlendirilmemiştir.  	1,60
"Önerilen projenin amacı; öğretmen adaylarına Bilgi İşlemsel Düşünme ve 21.yy. Öğreten Becerilerinin (BİD-YYÖB) kazandırılmasına yönelik bir öğretim modülü geliştirmek, uygulamak ve modülün öğretmen adaylarının bilgi işlemsel düşünme ve 21. yy. öğreten becerilerine etkilerini ortaya koymak olarak ifade edilmiştir. MEB 2023 eğitim vizyonu belgesindeki hedefler içerisinde yer alan “Tasarım-Beceri Atölyeleri” kurulmasına dair hedeflere odaklanılıyor olması göz önünde bulundurulduğunda proje önerisinin bilişimle üretim yapma etkinlikleri ile bireylere üst düzey düşünme becerileri ve bilgi işlemsel düşünme becerilerini kazandırma potansiyelinin olduğu değerlendirilmiştir. Ancak, aşağıdaki belirtilen hususlar özgün değeri ciddi anlamda sınırlandırmaktadır:Proje önerisinde geliştirilecek öğretim modülünün öncü olacağı ifade edilmektedir. Proje önerisinde önerilen modülün öncü olmaktan ziyade öğretmen adaylarının bilgi işlemsel düşünme ve 21.yy öğreten becerilerine katkıda bulunma potansiyeline sahip olacağı değerlendirilmiştir. Ancak, alanyazında var olan ve bunların uygulamaya yansıtıldığı uygulamalardan (derslerdeki öğretim etkinlikleri, proje yarışmaları, seminer vb.) ne yönüyle ayrıştığı açık bir şekilde ortaya konulmamıştır. Ayrıca, mevcut öğretmen yetiştirme programlarında 21. yy. öğreten becerilerinin ne kadarının ne düzeyde kapsandığı ve hangi yönleriyle eksiklikler olduğu hususunda bir analiz yapılmamıştır.Proje önerisinde birinci özgün değer maddesinde; projenin teknolojik ihtiyaçlara yönelik kaynak oluşturabileceği iddia edilmektedir. Fakat projenin amaçlarında 21. yy. öğreten becerileri kazandırılmasının önemi vurgulanmaktadır. Bu nedenle ele alınan amaç ile vurgulanan özgün değerin örtüşmediği değerlendirilmiştir.Proje önerisinde üçüncü özgün değer maddesinde; “öğretmen yetiştirme programlarına uyarlanabilecek bir model sunacak olması nedeniyle özgün bir çalışma olacaktır” ifadesi yer almaktadır. Fakat çalışma sonucunda bir model elde edilmesine yönelik proje çıktısının öngörülmemektedir.Proje önerisinde amaçlanan becerilerin aslında hedef kitlesinin öğretmenler olmasına rağmen öğretmen adaylarından seçilen sınırlı bir çalışma grubu üzerinde yapılacak bir geliştirme çalışmasının ne derece geçerli sonuçlar üretebileceği ile ilgili sınırlılıkların dile getirilmemiş olması bir zayıflık olarak değerlendirilmiştir. Diğer taraftan kolay ulaşılabilir bir örneklem ile yapılacak çalışmanın yol açacağı dış geçerlik sorunlarından bahsedilmemesi de bir başka önemli zayıflıktır.Proje önerisinde bilgi işlemsel düşünme becerisi ile 21. yy. öğreten becerilerinin bir arada ele alınmasının ne tür bir yenilik getirdiğine dair kuramsal bir altyapı sunulmamıştır.Proje önerisinde öğretmen yetiştirme ile ilişkili mevcut alanyazının eleştirel bir yaklaşımla analiz ve sentez edilmediği ve bu yüzden önerinin yeterince alanyazına dayalı olarak gerekçelendirilmediği değerlendirilmiştir."	1,60
"Proje önerisinin amacı; Eğitim Fakültesi İngiliz Dili ve Eğitimi Ana Bilim Dalında yer alan öğretmenlik uygulaması sürecinde Uygulama Öğretmeni (UÖ), Uygulama Öğretim Elemanı (UÖE) ve Öğretmen Adayı (ÖA) arasında öğretmen adayının ders anlatımı sonrası gerçekleşen dönüt oturumlarında kullanılan söylemin iletişim ve etkileşim örüntülerinin farklı yönlerden incelenmesi ve bunların ışığında okul ve toplum kültürü ile uyumlu model önerisi geliştirilip denenmesidir. Öğretmenlik uygulamasının hizmet öncesi öğretmen yetiştirme sürecinin kritik bileşenlerinden birisi olması sebebiyle proje önerisinin konusunun önemli olduğu değerlendirilmiştir. Proje önerisinde öngörülen yöntemsel yaklaşım ve konuşma çözümleme tekniği özgün değeri artırmaktadır. Ancak, aşağıda belirtilen hususlar proje önerisinin özgün değerini sınırlamaktadır:Hâlihazırdaki dönüt oturumlarının yapısı, içeriği ve doğası hakkında yeterince bilgi verilmemiştir. Buna bağlı olarak da araştırma probleminin dönüt oturumlarının düzenli bir şekilde yapıldığı varsayımına dayalı olarak kurgulandığı izlenimi edinilmiştir. Fakat bu varsayımın gerçekçi olup olmadığı konusunda proje önerisinde net bir bilgi sunulmamıştır. Öğretmenlik uygulaması gözlemleri sonrasında verilen dönütlere dayalı olarak “okul ve toplum kültürü ile uyumlu bir öğretmen eğitimi modeli” geliştirilmesi hedefi gerçekçi bulunmamıştır. Çünkü, öğretmenlik uygulaması ve bu kapsamda verilen dönütler öğretmen eğitiminin sadece bir bileşenidir. Türkiye’de son 30 yıllık dönemde öğretmenlik uygulamasına yönelik birçok değişiklik yapılmış ve farklı yaklaşımlar denenmiştir. Proje önerisinde bu boyuta yönelik bir analiz yapılmadan öngörülen çalışmanın gerçekçi ve uygulanabilir bir modele dönüşmesi potansiyelini düşürmektedir.Önerilen projede yoğun bir gözlem ve görüşmeye dayalı video kayıtlarının oluşturulacağı ve bunların çözümlenmesine dayalı olarak bulgulara ulaşılması amaçlanmaktadır. Ağırlıklı olarak nitel verinin yer alacağı böyle bir proje önerisinde öngörülen nicel ölçümlerin çalışmanın doğasıyla yeterince ilişkilendirilmediği ve katkısının sınırlı olacağı değerlendirilmiştir."	3,20
"Proje önerisinin amacı; “son zamanlarda oluşan bilgi kirliliği ve tekdüze eğitim anlayışından uzaklaşıp, son kullanıcılara, sistem yöneticilerine ve kendini siber güvenlik alanında geliştirmek isteyen kişilere uygulamaya ve pratiğe dayalı alıştırma yapabilecekleri hem içerik hem pratik yapılabilecek web ve mobil platform uyumlu bir ortam geliştirmek, geliştirilen ortamı uygulamak, değerlendirmek ve değerlendirmeye göre platformu tekrar yenileyerek gerekli düzenlemeleri yapmak” olarak ifade edilmiştir. Aşağıda belirtilen hususlar önerinin özgün değerini zayıflatmaktadır:Alanyazın taraması proje önerisinin gerekçesini ortaya koymakta yetersiz kalmıştır. Örneğin, verilen alanyazında sadece makale özetleri verilmiş olup araştırma amaçlarına dönük bir sentez yapılmamıştır. Popüler bir konu olan siber güvenlik ve bilgi güvenliğine yönelik bir eğitim portali oluşturulması bu amaçla geliştirilmiş mevcut platformlar(Örneğin, TÜBİTAK siber güvenlik eğitim portali, https://www.kvkk.gov.tr/) dikkate alındığında öneri kapsamında bu ve benzeri portallerde olmayan ne tür bilgilerin kullanıcıyla buluşturulacağı öneri metninden anlaşılamamaktadır.Farklı hedef kitlelere hitap edeceği belirtilen portalin geliştirilme süreci göz önünde bulundurulduğunda pedagojik olarak içeriğin ve etkinliklerin bu kitleler bazında nasıl özelleştirileceği açıklanmamıştır.Proje önerisinde Tasarım Tabanlı Araştırma (TTA) yönteminin kullanılacağı ifade edilmiş ve bu yöntem ayrıntılı olarak verilmiştir. Ancak katılımcıların nasıl seçildiği, öngörülen amaçlara ulaşmak için hangi veri analizi süreçlerinin gerçekleştirileceği gibi konularda bilgi verilmemiştir. Proje önerisinde ADDIE öğretim tasarımı modeline dayalı bir sıra izleneceği belirtilmiştir. Ancak, modeldeki aşamaların nasıl kurgulandığı öneri metnine yansıtılmamıştır.Proje önerisinde geliştirilmesi planlanan platformun özellikleri sistematik, açık ve anlaşılır olarak sunulmamıştır. Portalde kullanılacak içeriklerin bir kısmının farklı platformlardan temin edileceği belirtilmiştir. Bu durumda, hazır içeriklerden yararlanılmasının projenin özgün değerine nasıl katkı sağlayacağı anlaşılamamaktadır."	1,00
Proje önerisinde Türkiye’de bulunan geçici koruma altındaki (göçmen) gençlerin (lise öğrencilerinin) kariyer psikolojik danışma ve rehberlik ihtiyaçlarının belirlenmesi, kariyer psikolojik danışma ve rehberlik hizmet modelinin geliştirilmesi ve test edilmesi amaçlanmaktadır. Öneride göçmen gençlerin kariyer planlama ihtiyaçlarına odaklanılması ve bir model önerisinde bulunmasının hedeflenmesi özgün bir değer olarak görülmüştür. Ancak aşağıda belirtilen hususlar önerinin özgün değerini sınırlandırmaktadır:Önerinin başlığında Kariyer Rehberliği Hizmet Modelinin geliştirilmesi ifade edilmesine rağmen önerinin içerisinde bir model geliştirmeden daha çok bir program ve ölçek geliştirme çalışması olarak sunulmuştur.Öngörülen Kariyer Rehberliği Hizmet Modeline neden ihtiyaç duyulduğu ulusal ve uluslararası alanyazın desteğine dayandırılarak gerekçelendirilmemiştir.MEB’in 2023 Vizyon belgesinde kariyer rehberliğine yönelik öngörülen çalışmalarla proje önerisinde sunulan kariyer rehberliği arasında yeterli bir ilişki kurulmamıştır.Öneride geliştirilmesi öngörülen ölçeklerden bazılarının (ör. Kariyer Engelleri Ölçeği) hâlihazırda mevcut olmasına rağmen bunlara değinilmeden neden yeni bir ölçeğe ihtiyaç duyulduğu belirtilmemiştir.“Geçici koruma altındaki gençler” kavramından (göçmen? mülteci? sevgi evlerinde kalan gençler?) ne kastedildiği belirsizdir. 	2,25
"Proje önerisinin odağında; çevrimiçi açık erişimli uyarlanabilir dinamik zeki bir öğretim sisteminin geliştirilmesi ve değerlendirilmesi, dinamik değerlendirmeye yer verilmesi ve uyarlanabilir dönütlerin sağlanması, ayrıca uyarlanabilir yetkinlik testlerinin geliştirilmesi bulunmaktadır. Bu amaçlara yönelik olarak ilgili alanyazının belirli bir ölçüde tarandığı, var olan eksikliklerin tespit edildiği ve özgün bir çözüm önerisi geliştirildiği görülmüştür. Proje önerisinde geliştirilecek sistemin ve sistem üzerinden sunulacak istatistik dersinin açık erişimli olması, alana bilimsel yönden katkı sağlayacak nitelikte görülmüştür. Ayrıca yetkinlik testinde uyarlanabilir dönütler veren algoritmaların tasarlanması projenin özgün değerini artırmaktadır. Bu proje önerisi, uluslararası alanyazına zeki öğretim sistemi tasarımı alanında özgün bir çalışma kazandıracağı ve uyarlanabilir yetkinlik testlerinin ulusal alanyazında kullanılacağı ilk araştırma olma iddiasını taşımaktadır. Ancak, aşağıda belirtilen hususlar önerinin özgün değerini sınırlandırmaktadır:UD-ZÖS’e yeni içeriklerin hangi standartlarda ekleneceği, bu içeriklerin özel bir yapısının olmasının gerekli olup olmadığı, sistemin içerik konusunda ne kadar dinamik olduğu boyutlarında önemli belirsizlikler bulunmaktadır.  Zeki öğretim sistemi ve uyarlanabilir eğitim amaçlı hiper ortamlar (adaptive educational hypermedia-AEH) kavramlarının iç içe geçtiği görülmektedir. Proje önerisinde AEH kavramına değinilmemiştir. Proje önerisinde kurgulanan UD-ZÖS’e yönelik kavramlar hakkında gerek ulusal gerekse uluslararası alanyazında çok sayıda kaynak bulunmaktadır. Ancak, öneri metninde bu durum göz ardı edilmiştir. Bu da öneri metnindeki “…dinamik değerlendirmeye yer verilmesi ve uyarlanabilir dönütlerin sağlanması (ilgili literatürde benzer bir örneği olmamakla beraber)” ifadesiyle çelişmektedir."	4,60
Proje önerisi, Türkiye’deki sosyo-demografik ve ekonomik yapıdaki değişimin gıda talebine nasıl yansıdığını farklı kohartlar bazında incelemeye odaklanmıştır. Bu amaçla araştırmada incelenmesi düşünülen zaman diliminde,  farklı kohortlar (yaş kuşağı) arasında gıda tüketim kalıpların oluşabilecek farklılıklar ve bu farklılıkların kohort etkisi belirlenecektir. Proje ile mevcut ve yeni ortaya çıkan gıda ürünlerine karşı yıllar itibariyle değişkenlik gösteren talep miktarı ve tercihin ortaya konulması ve bunları etkileyen etmenlerin belirlenecek olması çalışmaya özgün değer katmaktadır. Ancak her ne kadar bir önceki panel raporunda belirtilen hususlara açıklama getirilmiş olsa da bu çekincelerin büyük bir bölümünün giderilmediği değerlendirilmiştir. Ayrıca, konu ile ilgili benzer çalışmaların daha önce yapılmış olması önerinin özgün değerini önemli düzeyde kısıtlamaktadır. 2013 yılında Çukurova Üniversitesi tarafından düzenlenen bir konferansta sunulan ve “Türkiye’de Hanehalkı Tüketim Harcamaları: Pseudo Panel Veri ile Talep Sisteminin Tahmini The Consumption Expenditure of Households in Turkey: Demand System Estimation with Pseudo Panel Data” isimli bildiride gıda tüketimleri ve talep elastikiyetleri diğer tüketim grupları ile ayrı ayrı analiz edilmiştir. Ayrıca, “Okay Gunes. Analysis of Households’ Decision Using Full Demand Elasticity Estimates: an Estimation on Turkish Data. 2017. ffhalshs-01491970” başlıklı çalışmada Hanehalkı Bütçe Anketleri kullanılarak kohort analizine yer verilmiştir. Bu durum, hanehalkı bütçe anketleri verileri yardımı ile tüketim kalıpları ile kohort etkisi Türkiye genelinde ilk kez çalışılmadığının göstergesidir. Proje yürütücüsünün 105K161 numaralı 2003 yılında TÜİK verileri yardımı ile gerçekleştirmiş olduğu ve önerinin özgün değeri bölümünde projenin özgün değerini artırdığını düşündüğü çalışmasına sağlayacağı katkının sadece kohort analizinin ve zaman dilimlerinin genişletilmesinden ibaret olduğu değerlendirilmiştir. Bu ilavenin dışında araştırmanın literatüre sağlanacağı katkı oldukça sınırlıdır. Literatürdeki boşluğun net olarak ortaya konmamış olması, kohortun dikkate alınmasının Türkiye için neden önem taşıdığının belirtilmemiş olması ve dönem ve ürün grupları farklılıkları sebebiyle farklı ülkelerle karşılaştırmanın yanlı sonuçlar üretecek olması araştırmanın özgün değerini kısıtlayan diğer hususlardır. 	3,40
Proje önerisi kadın kooperatiflerinin kırsal kadını güçlendirmedeki rolüne odaklanmıştır. Araştırmada, kadınların ihtiyaçlarının belirlenmesi, ihtiyaçların giderebilmesi ve kooperatiflere sürdürülebilirlik kazandırılması için, kooperatiflerde başarı ve başarısızlığa yol açan yönetici ve ortak kaynaklı faktörleri de kapsayan bir yol haritasının/eylem planının ortaya konulması amaçlanmaktadır. Araştırmada kırsal kadının ekonomiye katkısının uygun örgütlenme modelleri ile artırılacak olması proje önerisine belli ölçüde özgünlük katmaktadır. Bu projede kırsal alanda kadın kooperatiflerinin yaygınlaştırılması ve sürdürülebilirliğini sağlamak için bir yol haritası oluşturacak olması da önemlidir. Ancak sadece kooperatif ortağı olan kadınlara odaklanılarak bir karşılaştırma grubunun araştırmaya dâhil edilmemiş olması, araştırma alanı olarak seçilen İzmir’de görüşülecek kadınların, Türkiye’nin diğer bölgelerinde yaşayan kırsal alan kadınlara göre daha güçlü ve avantajlı bir toplumsal statüye sahip olmalarından doğacak yanlılığın dikkate alınmamış olması, proje önerisinin Duguid ve ark. (2015) tarafından yapılan ve Dünya Bankası tarafından desteklenen “Türkiye’de Kadın Kooperatiflerinin Mevcut Durumu” isimli çalışma ile büyük benzerlikler gösteriyor olması ve çalışmanın önemli bir bölümünün inceleme/veri toplama/durum saptama niteliğinde olması araştırmanın özgün değerini önemli düzeyde sınırlandırmaktadır.	3,20
Proje önerisinin temel amacı bireylerin yaşam biçimi ve beyana dayalı sağlık durumu arasındaki ilişkinin tespitidir. Yaşam biçiminin sağlık durumuna etkisi 2 yolla araştırılmaktadır. İlk olarak yaşam biçiminin göstergesi olan bir dizi değişkenden bir endeks üretilmesi hedeflenmektedir. Bu endeks yardımı ile yaşam biçiminin sağlık durumu üzerindeki etkisi incelenecektir. İkinci olarak ise endeksi oluşturan her bir değişkenin sağlık durumu üzerine olan etkisi incelenecektir. Bu amaca yönelik olarak TÜİK’in farklı yıllara ait Sağlık Araştırması mikro verileri kullanılacaktır.Proje önerisinin özgün değeri bir endeks yardımıyla yaşam biçimi ve beyana dayalı sağlık durumu arasındaki ilişkinin ortaya konması ve “beyana dayalı sağlık durumunun, sağlık statüsünü ne derece güvenilir olarak temsil ettiğine ilişkin yaşam tarzı üzerinden yorum” yapma olarak ifade edilmektedir. Proje önerisinde de yer aldığı gibi kullanılacak olan veri kesit veri olduğundan yaşam biçimi (veya sağlık davranışı) ve sağlık durumu arasında nedensellik ilişkisi kurmak oldukça güçtür. Nedensel bir ilişkinin ortaya konamayacak olması proje önerisinin özgün değerini kısıtlamaktadır. Aynı nedenle, iki değişken arasındaki ilişkiden yola çıkarak beyana dayalı sağlık durumunun ne derece nesnel sağlık çıktılarını güvenilir bir şeklide gösterdiği sonucuna ulaşmak da oldukça güçtür. Proje önerisinin bir diğer özgün değeri olarak sunulan sıralı probit yerine genelleştirilmiş sıralı probit kullanımı metodolojik açıdan bir yenilik içermediğinden özgün değere katkı olarak değerlendirilmemiştir. Proje önerisinde oluşturulması hedeflenen endeksin de bir yenilik getirmediği görülmektedir.Yukarıda anılan nedenlerden dolayı proje önerisinin özgün değerinin kısıtlı olduğu tespit edilmiştir.	2,40
"Proje kapsamında ele alınan konu Türkiye işgücü piyasasında tartışılan bir konuya (kayıt dışı istihdam ile asgari ücret arasındaki bağıntı) açıklık getirmeyi hedeflemektedir. 2014 yılında yapılan yasal değişiklikle yakalanan doğal deney imkanından faydalanmayı planlayan araştırmacılar yasal değişikliğin salt 15 yaşındaki bireyleri içeren bir düzenleme olmasından dolayı sınırlanmaktadırlar. Sınırlamanın önemli görülebilecek etkileri şu şekilde sıralanabilir:15 yaş grubu zorunlu olarak okulda olması gereken bir yaş grubudur. Dolayısıyla büyük ölçüde yarı zamanlı bir çalışma içerisinde olmaları beklenebilir. Gerçi açık lisede okurken çalışma olanağı bulabilecek olmaları bir avantaj gibi gözükmektedir.15 yaşında başlayan çalışma zorunluluktan özellikle aile gelirinin düşüklüğüne veya ebeveynlerin çeşitli nedenlerle çalışma hayatının dışında kalmasına bağlı olarak gerçekleşebilecek bir olgudur.Tekil bir yaş grubu için elde edilebilecek sonuçların değerlendirilmesi sınırlı kalacaktır.Dolayısıyla önemli bir konu olmakla birlikte yasal değişiklikten etkilenen grubun oldukça dar ve spesifik bir tekil yaş grubu ile sınırlı olması özgün değeri bir ölçüde sınırlandırmaktadır.Ayrıca proje önerisinin; Müşerref KÜÇÜKBAYRAK tarafından Ekim 2018 tarihinde ODTÜ’de yapılan “Asgari Ücretin Gençlerde İşgücü Piyasası ve Okullaşma Çıktıları Üzerindeki Etkileri: Türkiye Örneği” başlıklı doktora tezinden ve Merkez Bankası Ekonomi Notlarında yer alan “Asgari Ücrette Yaş Ayrımının Kalkmasının Gençlerde İşgücü ve Eğitim Üzerindeki Etkileri” başlıklı çalışmadan (24 Ekim 2019) hangi açılardan farklılaştığının ortaya konmamış olması, projenin özgün değerini sınırlayıcı bir unsurdur."	3,60
"Proje önerisi Türkiye ve seçili ülkelerde hem enflasyon hedeflemesi hem de dönemsel para-maliye politikaları rejimlerinin etkilerini incelemeyi amaç edinmiştir. Bu amaç doğrultusunda yapılacak analizler üç aşamada toplanabilir: i) Seçili ülkelerde enflasyon hedeflemesi rejimlerinin etkilerini parametrik olmayan eğilim skor eşleştirme yöntemleri ile analiz etmek, ii) Söz konusu ülkelerde para ve maliye politikaları tercihleri modellemek, karakteristik özelliklerini ortaya koymak, iii) Eğilim skor eşleştirmesi yöntemi ile karşı olgusal bir analiz yapmak. Yani karşı olgusal analiz (counterfactual) enflasyon hedeflemesi politikası ortaya koyan ekonomiler eğer enflasyon hedeflemesi politikası ortaya koymamış olsalardı bu ülkelerin temel ekonomik verilerinin nasıl değişeceğini incelemektir. Bu özellikleri bakımından proje önerisi özgün değer potansiyeline sahip olmakla birlikte özgün değeri kısıtlayan temel eksiklikler bulunmaktadır: Araştırma sorusu yaklaşık son 30 yılda dünyada çok çalışılmış, Türkiye’de ise son 20 yılda fazlasıyla incelenen bir konudur. Enflasyon hedeflemesinin farklı gelişmişlik düzeyine sahip ülkelerde makroekonomik dengeler üzerindeki etkisinin para ve maliye politikalarının aktif ya da pasif olma durumlarına göre analizi önemli olmakla birlikte bu hususta iktisadi sezgiyi derinleştirecek yeni bir bilginin nasıl elde edileceği proje önerisinden anlaşılamamaktadır. Önerinin özgün değer olarak temel dayanağı, Markov geçiş modelleri ve eğilim skor eşleştirmesi yönteminin kullanılacak olmasıdır. Ancak bu yöntemlerin çokça çalışılan bir konuda nasıl bir yeni bilgi sunacağı proje önerisinde yer almamaktadır. ""Enflasyon hedeflemesi politikası ortaya koyan ekonomiler eğer enflasyon hedeflemesi politikası ortaya koymamış olsalardı karşıolgusal (counterfactual) olarak temel ekonomik verilerin bu politikayı uygulayan ülkeler için nasıl şekilleneceği ortaya konulacaktır."" ifadesinde yer alan hipotez-karar aşamaları yeterli olarak açıklanmamıştır. Özellikle Markov rejim değişimi yöntemi ile bu karşıolgusal yaklaşımın nasıl tespit edileceği öneride açıklanmamıştır.Öneride gelişmekte olan ekonomiler kavramı yeterince açıklanmadığı için seçili ülkelerden oluşacak örneklem belirsiz hale gelmektedir. Enflasyon hedeflemesi uygulayan ülkelerin net bir şekilde ortaya konulmamış olması da örneklemi ayrıca belirsizleştirmektedir. Proje önerisinde ""Bu konu çerçevesinde temel makroekonomik göstergeler olan enflasyon,bütçe açığı,ekonomik büyüme oranı, işsizlik;dışsal göstergeler olarak cari işlemler dengesi, döviz kuru, sermaye akışı ile enflasyon hedeflemesi öncesi ve sonrası durumu karşılaştırmalı olarak tanımlanacaktır."" ifadesi yer alsa da para ve maliye politikalarının etkinliğini gösteren değişkenler tanımlanmamıştır. Araştırmanın yöntemini oluşturan Markov rejim değişimi yöntemi yeterince açıklanmadığı için yöntem kısmı bu haliyle, araştırma sorusunun nasıl ele alınacağını değerlendirmeye imkan tanımamaktadır. Literatür incelemesinde enflasyon hedeflemesi rejiminde fiyatlar genel seviyesindeki oynaklığa, merkez bankasının kredibilitesine, ekonomik büyümeye, döviz kuruna, bütçe açığına ve vergi gelirlerine dair literatüre oldukça kısıtlı bir yer ayrılmıştır. Bu haliyle literatür taraması sistematik bir yaklaşımdan uzaklaşmakta, araştırma sorusuna yönelik model ve makroekonomik değişkenlerin tam olarak nasıl belirlendiğini ortaya koymamaktadır. Literatür taramasında özellikle para ve maliye politikaları etkileşimine yönelik çalışmalara yer verilmemiş olması, bu önerinin literatürdeki hangi boşluğu nasıl dolduracağı sorusuna tatmin edici bir cevap vermemektedir. ""Proje, yöntem olarak çok çeşitli parametrik olmayan eğilim skoru eşleştirme teknikleri kullanarak geleneksel doğrusal regresyon yöntemleri ile yapılan çalışmalarda sıklıkla ortaya çıkan sorunları da gidermeyi amaçlayarak farklılaşır."" ifadesinde projenin konusu, amacı ve çıktısı ile ilişkisi olmayan bir durumdan söz etmektedir. Proje önerisi kapsamında doğrusal regresyonlara yer verilmediği için skor eşitleme ve Markov geçiş yöntemleri ile doğrusal modellerin karşılaştırılmasının yapılması mümkün olmayacaktır.  "	1,80
Projede, sebze yetiştiriciliğinde cam ve plastik seralar ve ekim dönemleri (tek ekim-çift ekim) ile açık alan ve sera üreticileri karşılaştırmalı olarak analiz edilecektir. Tarım sigortacılığı ve bunun üreticiler tarafından benimsenmesi, halen güncel ve özgün değeri yüksek olan bilimsel araştırma konuları arasında bulunmaktadır. Araştırmanın, Antalya ve Isparta illeri özelinde Batı Akdeniz Bölgesinde sürdürülen bitkisel üretim faaliyetlerinde sigortalılığın günümüz koşullarındaki yaygınlığı ve üretici tercihlerinin gerekçe ve sonuçlarının değerlendirilmesi ile farklı yetiştiricilik özelliklerine uygun özel politika geliştirme ve uygulama sürecine yönelik sonuçlar üretebilecek nitelikte olduğu değerlendirilmiştir. Ancak, araştırmanın ana amacının ve/veya hipotezinin sadece tarım sigortası tercihleri üzerinde yoğunlaşıp politika bileşenleri hususunun detaylandırılmamış olması, proje önerisinin literatüre nasıl katkı yapacağının, hangi boşluğu dolduracağı konularına yeterli düzeyde açıklık getirilmemiş olması eksikliktir. Ayrıca hem konu kapsamı hem de uygulanacak yöntemler açısından daha önce çok sayıda benzer çalışmanın tamamlanmış olması önerinin özgünlüğünü zayıflatmaktadır. Çalışmayı daha önce yapılan bu çalışmalardan ayıran özelliklerin yeterli düzeyde açıklanmamış olması ve Türkiye’de yapılmış pek çok çalışmaya değinilmemiş olması da proje önerisinin özgün değerini kısıtlamaktır. 	3,20
Projenin amacı haneye özgü enflasyon ve dolaylı vergilerin tüketim eşitsizliğini ne ölçüde etkilediğini incelemektir. Proje, Türkiye'de hanelerin harcamaları üzerinden geniş kapsamlı bir enflasyon analizi yapması ve bu geniş çapta enflasyonun tüketim eşitsizliğini nasıl etkilediğini hesaplarken, dolaylı vergilerin tüketim eşitsizliğine etkilerini ayrıştırması anlamında özgündür. Her ne kadar proje yürütücüsü daha önceki bir projesinde ayrıştırma yöntemini farklı bir veri seti ve çıktılar için kullanmışsa da bu yöntemi tüketim verisi ile enflasyonun etkisini ölçmek için ilk defa kullanacak olması yeni bir bakış açısıdır. Proje başvurusunda bahsedildiği üzere daha önce Türkiye'de tüketim eşitsizliğini ölçen çalışmalar yapılmıştır ancak bu çalışmalar enflasyon veya dolaylı vergilerin etkilerini dışarıda tutmuştur. Proje önerisinde de değinildiği gibi Garner vd. (1999) hane düzeyinde enflasyonun tüketim eşitsizliğine etkisini ayrıştırmıştır. Önerilen projenin bu çalışmadan farkı vergileri de analize dahil ediyor olmasıdır. Ayrıca, önerilen projenin sabit vergili tüketici fiyat endeksi oluşturacak olması özgün değerini artırmaktadır.	5,20
"Proje önerisi önceki değerlendirme raporunu yeterince dikkate almamıştır. Önceki raporda belirtilen sorular ve eleştirilere yeterli düzeyde cevap verilmemiştir:Bunlardan ilki alternatif ve tamamlayıcı tıp arasındaki farkın izah edilmemesidir. Bu proje önerisinde de kişilerin kendi kendilerine ilaç kullanması ile doğaüstü güçlerden yardım istenmesi aynı düzlemde tartışılmıştır (internette çare arama arayışı ile büyücüye gitmek aynı düzeyde değerlendirilmiştir).İkinci olarak, önceki raporda yine belirtildiği üzere, proje önerisi, ilgili uluslararası literatürü yeterince değerlendirmemiştir. Yeni öneride bazı uluslararası kaynaklara referans verilse de bunlar betimleyici cümlelerdir. Araştırmada kuramsal çerçevenin ne olacağına dair bir açıklama bulunmamaktadır. Ayrıca önerinin özgün değerine ilişkin tespit edilen diğer eksikler şöyledir: Proje önerisinde sunulan metodolojiye ilişkin bütünsel bir tasarım bulunmamaktadır. Modern tıp, alternatif tıp, geleneksel tıp ve popüler tıp kavramlarının bir arada kullanımı bile dikkate alındığında kavramsal bütünlüğün sağlanamadığı anlaşılmaktadır.Araştırmanın amacı ve araştırma soruları net değildir; somut probleme dair hangi boşluğu gidereceği belirsizdir. Araştırmanın derinleşmek istediği konu ve odağı konusunda ciddi bir sorun vardır, bunun gözden geçirilmesi gerekmektedir. Türkiye’deki güncel alan literatürünün yeterince dikkate alınmadığı, YÖK veritabanındaki bir taramayla konuya ilişkin pek çok tezin olduğu görülmektedir.Öneri metni esasen betimleyicidir, ancak literatürün eleştirel bir değerlendirmesi ve araştırma sorunuyla ilişkilendirilmesi yeterince yapılmamıştır. Proje önerisinin bazı kısımlarında akademik bir anlatım yerine, genel yargılara dayalı bir dil kullanılmış, ön kabule dayalı neden sonuç ilişkisi (postmodernizm ve sağlık arama davranışındaki ilişki) ve bilimsel kaynaklara atıfta bulunulmamıştır.  "	2,40
Proje önerisi, Osmanlı Devleti'nin son döneminde kurulan bankaları İslam iktisadına ilişkin literatürde ve Osmanlı iktisat tarihi literatüründe ihmal edilen bir yönüyle ele almayı amaçlamaktadır. Beş yerel bankanın karşılaştırmalı olarak çalışılacak olması ve İslami banka tecrübesinin ilk örnekleri olup olmadığının araştırılacak olması projeye özgünlük katmaktadır. Ancak, aşağıda belirtilen hususlar projenin özgün değerini sınırlandırmaktadır:Literatür değerlendirmesi kısmında Osmanlı Devleti'nde bankacılığa duyulan ihtiyacın tarihsel gelişimine odaklanılmış, yerel bankaların ve özellikle de proje önerisinin istinad ettiği İslami usullere göre yapılan bankacılığın ortaya çıkışına yeterincedeğinilmemiştir.Projeye temel olan beş yerel bankaya dair literatürün önemli bir kısmının gözden geçirilmediği anlaşılmaktadır. Nitekim Ahmet Atalay'ın (Atalay, Ahmet.2011. Meşrutiyetten Cumhuriyete Konya'da Kurulan Millî Şirketler. Konya:Çizgi Kitabevi ve Millî Bankalar ve Atalay, Ahmet-Erol, Nihal.2011. Cumhuriyet Sonrası Konya'daki Milli Şirketler ve Bankaların Faaliyetleri. Konya: Çizgi Kitabevi) bu alana ilişkin çalışmalarına yer verilmemiştir. Milli Aydın Bankası'yla ilgili oldukça hacimli bir çalışmaya da (Tarişbank tarihi: Milli Aydın bankası T.A.Ş.. / Hüsnü Erkan ...[ve öte.]. -- İzmir: Tarih Vakfı Yurt Yayınları, 1993. 361 s.) yer verilmemiştir. Proje kapsamında seçilen bankaların ne tür evrakına ulaşılacağı ve bu evrakın çalışmaya hangi boyutlarda katkı sağlayacağı net olarak belirtilmemiştir.Proje kapsamında seçilen bankaların hangi kriterler çerçevesinde seçildiği ve bu beş banka dışındaki yerel bankaların neden dışarıda bırakıldığı izah edilmemiştir.Proje önerisinde seçilen beş bankanın İslami banka tecrübesine dair örnekler olup olmadığının tartışılacağı belirtilmektedir. Dönemin basınından hareketle bunların İslami banka olabileceği öngörülmektedir. Bu noktada mevcut literatürün gözden geçirilip bunların İslami banka olup olmadığı belirlenmeden proje önerisinin sunulması bir eksiklik olarak görülmüştür. Sözgelimi Konya İtibar-ı Milli Bankasına ait literatürden bu bankanın faizli işlem yapan bir banka olduğu ve dolayısıyla İslami banka olma konusunda soru işaretleri içerdiği görülmektedir.Proje önerisinin iki ayağı vardır. İlk ayağı Osmanlı yerel bankalarının kurulma süreci, gelişimi ve fonksiyonlarıdır. İkinci ayağı ise bankaların kurulma sürecinde Osmanlı ulemasının fetvaları ve değerlendirmeleridir. Bu iki ayağın neden tek bir proje çatısında ele alınmak istendiği ve bunun sağlayacağı katkı gerekçelendirilmemiştir.	3,20
"Proje önerisi konvansiyonel ve katılım bankalarının parasal aktarım mekanizmalarını 2005-2019 dönemi için aylık veriler kullanarak incelemeyi amaçlamaktadır. Çalışma özgün değer açısından parasal aktarım mekanizmalarının etkinliğini faiz, döviz, varlık ve banka kanalları ile yaparak diğer çalışmalardan farklılaştığını belirtmektedir. Aynı zamanda katılım bankalarının reel ekonomi üzerindeki etkilerinin de madencilik, imalat sanayi ve enerji sektörleri özelinde inceleneceğinden bahsedilmektedir.Ancak, özgün değerin sınırlı olmasına neden olan hususlar bulunmaktadır. Çalışmada bahsi geçen faiz döviz ve varlık kanallarının modellenmesinin, VAR modelinde belirtilen kanallara ilişkin birer değişkenin eklenerek yapılması, özgün değer taşımamaktadır. Proje önerisinde katılım bankalarının reel ekonomi üzerindeki etkisinin araştırılmasına yeterince önem verilmediği ifade edilmekte, bu anlamda literatüre katkı verilmesi hedeflemektedir. Ancak literatür taramasında da sunulduğu üzere birçok benzer çalışma VAR uygulayarak benzer soruları cevaplamıştır. Benzer şekilde hem konvansiyonel hem de katılım bankacılığını araştıran çalışmaların sınırlı olduğundan bahsedilmiştir; ancak Alqahtani et al. (2017)* gibi çalışmalarda iki sistem arasındaki karşılaştırma yapılmıştır. Dolayısıyla, çalışmanın önceki makalelerin üzerine yaptığı literatür katkısı oldukça sınırlıdır. Proje önerisinde sadece Türkiye'deki durumun göz önünde tutulması ve zaman boyutu ihmal edilerek tek dönem için analizlerin gerçekleştirilmesi özgünlüğü sınırlamaktadır.Ayrıca, sektörel analizlerde seçilen madencilik, imalat sanayi ve enerji sektörleri hangi bileşen özelinde karar verildiği açıklanmamıştır.*Alqahtani, F., Mayes, D. G., & Brown, K. (2017). Reprint of Economic turmoil and Islamic banking: Evidence from the Gulf Cooperation Council. Pacific-Basin Finance Journal, 42, 113-125."	1,80
Bireylerin tercihlerinin iktisadın temel rasyonalite varsayımlarını çoğunlukla sağlamadığı bilinmektedir. Mevcut proje önerisi, bir sosyal planlayıcının/otoritenin uygulamak istediği seçimleri, mikro-iktisadın tanımladığı anlamda rasyonel olmayan tercihler söz konusu olduğunda nasıl ve ne tür mekanizmalar aracılığı ile gerçekleştirebileceği (implementation) üzerinedir. Projenin özgün değeri iki anlamda yüksektir: oldukça kısıtlayıcı olan (1) rasyonel tercihler ve (2) tam bilgi (bütün tercihlerin ortak bilgi olduğu) varsayımları terk edilerek, daha genel bir kuramsal çerçeve önerilmesi. Literatürde tam bilgi ve eksik bilgi çerçevesinde rasyonel seçimler yapmayan bireylere izin vererek temeli bireysel seçimler olan durumlar için bu problem incelenmiş olmakla beraber yapılacak olan çalışmanın farklı kısmı rasyonellik varsayımları altında asimetrik bilgi çerçevesinde olmasıdır. Kısmi rasyonellik ve tam bilgi altında yapılmış olan uygulama çalışmalarının asimetrik bilgi durumuna genellenmesinin özgün değeri yüksek olabilir.İlk bilimsel değerlendirme raporunda özgün değer ile ilgili belirtilen kaygılar mevcut proje önerisinde giderilmiştir. 	5,00
Proje önerisinin amacı Türkiye özelinde zaman tercihlerinin obezite üzerindeki etkisini ölçmektir. Proje önerisinin odak noktası obezite olsa da, sağlık çıktılarını etkileyen alkol tüketimi ve sigara kullanımı da projenin diğer inceleme konularını oluşturmaktadır. Zaman tercihi veya sabır gücünü ölçmeye yönelik olarak bir anket çalışması yapılması planlanmaktadır. Bu anket çalışmasının verileri kullanılarak sabır gücü ve bağımlı değişkenler arasındaki ilişkiler araştırılacaktır. Proje önerisi revize edilerek tekrar sunulmuştur. Revize edilen proje önerisinde yapılan değişiklerin bir kısmı Proje Önerisi Değişiklik Bildirim Formunda belirtilmiş olmasına rağmen öneri formuna yansıtılmamıştır. Revize öneride önceki panel raporu dikkate alınarak yönteme ilişkin bazı değişikler yapılmış, proje ekibi ve saha çalışması genişletilmiştir. Ancak mevcut öneride hala geliştirilmesi gereken önemli hususlar bulunmaktadır.Zaman tercihleri ile sağlık çıktıları arasındaki ilişkiyi inceleyen geniş uluslararası bir yazın olsa da bu konu Türkiye bağlamında henüz incelenmemiştir. Bu anlamda proje önerisinin araştırma sorusu ilginç olmakla birlikte yöntem ve uygulamaya dair sorunlar göz önünde bulundurulduğunda proje önerisinin özgün değerinin sınırlı olacağı değerlendirilmektedir.Proje önerisinin ne ölçüde başarı ile tamamlanacağı toplanacak olan verinin kalitesine dayanırken bir taraftan da kullanılacak olan yöntemle ilişkilidir. Proje önerisi yapılması planlanan tüm ekonometrik kestirimleri kesit veri üzerinden yapacaktır. Buradaki zorluk gözlemlenemeyen özelliklerin rolüdür. Proje önerisinin örnek aldığı ve yöntem olarak izlediği çalışmada (Courtemanche et al. 2015) panel veri kullanılmakta ve böylelikle zaman içinde değişmeyen gözlemlenemeyen etkiler kontrol edilmektedir. Kesit veri ile bunu başarmak mümkün değildir.Yukarıda anılan ana hedeflerin yanı sıra anket aracılığı ile kendine-güven endeksi ve depresyon endeksi oluşturulacak, bunların ve çevre (network) etkilerinin Vücut Kitle İndeksi (VKİ)’ne olan etkisi araştırılacak, depresyonun işgücü piyasasındaki yaygınlığı ölçülecek ve iş kazalarının zaman tercihleri ile ilişki incelenecektir.    Proje önerisindeki amaç fazlalığı ve toplanması planlanan verinin çeşitliliği yapılması planlanan anketin uygulanabilirliğini zorlaştıracak ve toplanan verinin kalitesini düşürecektir. Öte yandan, proje önerisinde zaman tercihlerinin ne ölçüde değişken olduğu tartışılmamaktadır. Sabır gücünün içinde bulunulan duruma göre farklık gösterip göstermediği, zaman içinde değişken olup olmayacağı ve zaman tercihi üzerine yapılan varsayımların neler olduğu öneride yeterince açıklanmamıştır.	2,00
"Öneride Türkiye’de makroekonomik değişkenler, piyasa verileri ve kişi bazında gelecekteki kriz beklentileri dikkate alınarak ekonometrik model oluşturulması ve bu modelin farklı demografik değişkenler ile ilişkisinin sorgulanması amaçlanmaktadır. Bu amaç için TÜİK, Reuters, Bloomberg ve KONDA anketinden üretilen veri seti kullanılacaktır. Proje önerisinin ana temasını oluşturan demografik özellikler ile ilgili literatür tartışması yeterli değildir. Örneğin, eğitim, ırk, yaş gibi demografik özelliklerin, tüketici eğilim endekslerindeki farklılıklarını inceleyen pek çok çalışma vardır. Literatürün bu kısmına ilişkin hiçbir çalışmadan bahsedilmemiştir. Örneğin Toussaint-Comeau ve McGranahan (2006)*, lise diploması olmayanların tüketici güveninin üniversite mezunlarına göre çok daha düşük olduğunu göstermiştir. Bryan ve Venkatu (2001)** ise kadınların ekonomik koşulları analiz etmede erkeklere göre daha kötümser olduğunu göstermiştir. Finans ve ekonomide kullanılan temel kavramların tanımlanmasında da problemler göze çarpmaktadır. Örneğin, kriz tanımında kullanılan devalüasyon terimi sabit kur rejiminde olabilecek bir durumdur ve Türkiye için bahsi geçen dönemde geçerli değildir. Frankel ve Rose (1996) ""depreciation"" tanımını kullanmıştır; bu da devalüasyon değil, paranın değer kaybı demektir. Ayrıca, kriz olarak değil, ""currency crash"" olarak tanımlamışlardır. Bu da ekonomik krizle aynı anlama gelmeyebilir.Diğer taraftan öneride bahsedilen “kriz regresyon ve lojistik regresyon modeli” ve “kriz makroekonomi modeli”ne ilişkin yeterli ve gerekli metodolojik açıklamalar yapılmamıştır. Dolayısıyla benimsenen bu modellerin gerekçelendirilmemesi özgün değeri kısıtlamaktadır. Bahsedilen regresyon modellerinde yer alması düşünülen tüm bağımlı ve bağımsız değişkenlerin temel bir istatistiksel model çerçevesinde gösterilerek, bunların detaylı açıklamalarının projede yer verilen temel araştırma hipotezleri çerçevesinde kapsamlı bir biçimde tanımlanmadığı düşünülmektedir. Kullanılacağı belirtilen araştırma anketi oldukça kapsamlı olmakla birlikte bu anketin çalışmanın araştırma sorularını cevaplamak için yeterli kapsamda veri içermediği düşünülmektedir.*Toussaint-Comeau, M., & McGranahan, L. (2006). “Variations in consumer sentiment across demographic groups”. Economic perspectives, Federal Reserve Bank of Chicago, March 6.**Bryan M. F., and G. Venkatu, 2001a, “The curiously different inflation perspectives of men and women,” Economic Commentary, Federal Reserve Bank of Cleveland, November 1."	1,40
Proje önerisi temel olarak Türkiye ekonomisi için NUTS 2 bölgeleri düzeyinde sektörel üretim faaliyetleri, sektörel üretimde çeşitlilik endeksleri,  bu çeşitliliklerin getirdiği olası dışsallıklar ile ilişkili endeksleri (ilişkili/ilişkisiz verimlilik, alternatif ilişkili çeşitlilik gibi) hesaplamayı ve bu hesaplamalar sonucunda elde edilen endekslerin farklı (bölgesel)  iktisadi değişkenlere (verimlilik, istihdam artışları, işsizlik) etkisini analiz etmeyi amaçlamaktadır.Literatürde, bu konuyu araştıran çok sayıda çalışma olmakla birlikte Türkiye verisi kullanılarak yapılan çalışma sayısı oldukça sınırlıdır. Önerilen projede bölgenin sektörel yapı potansiyeli ve sektörel yapının zaman içerisindeki değişimi dikkate alınmaktadır. Bu yaklaşım, bu proje konusunun özgün değerini oluşturmaktadır.  Bununla birlikte aşağıdaki soruların yanıtlanması beklenmektedir: - Türkiye'de rekabet gücünü ortaya çıkaran, bölgesel üretme kapasitesi yıllar içerisinde nasıl evrilmektedir?- MAR dışsallıkları olarak bilinen, uzmanlaşmaya dayalı dışsal ekonomiler Türkiye'de hangi bölgelerde, hangi sektörlerde yoğunlaşmayı ön plana çıkarmaktadır? MAR dışsallıklarının ortaya çıktığı bölgelerde/sektörlerde verimlilik artışı sağlanmakta mıdır?- Jacobs dışsallıkları olarak bilinen, ilişkili sektörel çeşitliliğin artmasıyla ortaya çıkan dışsal ekonomiler Türkiye'de hangi bölgelerde, hangi sektörlerde yoğunlaşmayı ön plana çıkarmaktadır? Jacobs dışsallıklarının ortaya çıktığı bölgelerde/sektörlerde istihdam artışı sağlanmakta mıdır?- Türkiye'de, birbiri ile ilişkisiz sektörel üretime yönelik endüstrileşmenin yoğunlaştığı bölgeler hangileridir? Bu bölgelerde bölgesel işsizlik oranlarında azalma gözlenmekte midir?Ancak, yukarıda belirtilen sorulardan da anlaşılacağı üzere, her bir soru kendi başına ayrı bir konuyu irdelediği gibi proje önerisinde de bahsedilen çalışmalardan ne ölçüde ayrıştığına yer verilmemiştir. Bir diğer ifadeyle, proje önerisinde ortaya konulan temel araştırma sorusunun ya da alt araştırma sorularının hangi bakımdan (kavramsal/metodolojik) literatüre katkı sunacağı belirsizdir.	3,00
Proje önerisi, İç Anadolu Bölgesinde hava kirliliğinin tarım ve hayvancılık sektörü üzerindeki etkilerini dalgacık yöntemi ve mekansal panel veri analizi yöntemi ile incelemeyi amaçlamaktadır.  İç Anadolu bölgesinde birçok şehirde tarım ve hayvancılık en önemli gelir kaynaklarındandır. Ancak, son zamanlarda hava kirliliğinin artmasıyla birlikte tarım ve hayvancılık sektörünün olumsuz olarak etkilendiği görülmektedir. Bu nedenle, İç Anadolu Bölgesinde hava kirliliğinin tarım ve hayvancılık sektörünü nasıl etkilediğinin araştırılması, bu etkilerin ortadan kaldırılmasına yönelik politikaların geliştirilmesi için önemlidir. İç Anadolu Bölgesi için hava kirliliğinin tarım ve hayvancılık sektörü üzerindeki etkilerini inceleyen kapsamlı bir ampirik çalışma olmadığı için proje önerisinin literatüre katkı sağlama potansiyeli bulunmaktadır. Ancak, proje önerisinde görülen temel eksiklikler özgün değeri kısıtlamaktadır.Birincisi bir önceki panel ortak raporunda tespit edilen aşağıdaki hususların revizyonda yeterince ve özenli biçimde dikkate alınmadığı değerlendirilmiştir:Projenin amaç ve hedefleri yeterince açık ve net bir şekilde ortaya konmamıştır. Hava kirliğinin tarımsal üretimi hangi kanallardan nasıl etkilediği ve bunu ölçmek için uygulanacak yöntemler proje önerisinde karmaşık bir şekilde ortaya konulmuştur.Öneride yeni ekonometrik tekniklerin kullanılması çalışmanın özgünleşmesine kısmi katkı yapma potansiyeline sahip olsa da bu konu başlığı altında ve ulaşılmaya çalışılacak veri seti üzerinden bu iki yönteme neden ihtiyaç duyulduğu, önceki çalışmalardan farkının tam olarak ne olduğu hala belirsizdir. İlgili alanyazında yapılan çalışmalarda daha önce yanıtlanmamış hangi iktisadi kavramsal meselelere bu araştırma önerisi ile yanıt verileceği ve bunların ihmal ettikleri hangi probleme çözüm getirileceği mevcut öneride de ele alınmamıştır. Öneri mevcut haliyle daha önce yapılmış bilimsel çalışmaların İç Anadolu Bölgesine bir uyarlaması niteliği taşımaktadır.Daha önceki panel raporunda özellikle vurgulandığı gibi proje önerisi teorik bir çerçeveden mevcut haliyle de yoksun gözükmektedir. Bunların yanı sıra revize öneride hava kirliliği, iklim değişikliği ve tarım sektörü ilişiklerine yönelik temel üçlü bir çatının oluşturulmamış olması, araştırma sorusunun özgünlüğünün yalnızca ikili ilişkiler ve ekonometrik yöntemler üzerine tesis edilmiş olması hala temel bir eksiklik olarak görülmektedir. Daha açık bir ifadeyle, kurulan hipotezler ile hava kirliliği ve iklim değişikliği arasındaki neden-sonuç ilişkisi ile hava kirliliği ile tarımsal ve hayvancılık faaliyetleri arasındaki neden-sonuç ilişkisi arasında bir bağı ortaya koyan bir model spesifikasyonunun olmadığı görülmektedir.Ayrıca çalışma alanı olarak İç Anadolu Bölgesinin seçilmiş olma sebebi hala açık değildir. Literatür taramasından anlaşıldığı kadarıyla özgün olduğu öne sürülen ekonometrik yöntemler de daha önce benzer sorular için kullanılmıştır. 	2,20
"Proje önerisi ergenlerin problemli internet kullanımının yaygınlığını, üç ay ara ile boylamsal olarak incelenmesini ve Uzunpınar ve Atalan Engin (2019) tarafından geliştirilen ve etkililiği incelenen dört haftalık müdahale programının iki oturum daha eklenerek yeni bir örneklemde etkililiğinin test edilmesini içermektedir. Proje önerisinde PİK'in ekolojik yaklaşım temelinde incelenmesi dikkate değer olmakla birlikte, aşağıda belirtilen hususlar doğrultusunda proje önerisinin özgün değeri yetersiz bulunmuştur: Ülkemizde problemli internet kullanımı birçok araştırmada ele alınmış ve alanda önemli bir bilgi birikimi oluşmuş durumdadır. Söz konusu çalışmaların önemli bir kısmı ortaokul ve lise öğrencileri ile yapılmakta ve birçok farklı ilden örneklemlerle gerçekleştirilmektedir. Dolayısıyla farklı illerden örneklemle gerçekleştirilecek yeni bir tarama çalışmasının alana sağlayacağı özgün katkının sınırlı olduğu düşünülmektedir. Proje başlığında ergenlerde problemli internet kullanımı olarak geçmekte ancak projeye sadece 5. ve 6. sınıfların dâhil edileceği belirtilmektedir. Ancak, projenin neden sadece bu yaş grubu (10-12) ve sınıf düzeyi ile sınırlandırıldığına ilişkin bir açıklamaya rastlanılmamıştır. Kaldı ki sadece 5. ve 6. sınıf yaş grubuyla çalışılması elde edilen sonuçların ergenlik döneminin tamamına genellenmesini güçleştirmektedir.Proje önerisinde daha önce yapılmış bir PİK müdahale çalışmasına rastlanmadığı ifade edilmekle birlikte mevcut alanyazında bazı çalışmaların varlığı söz konusudur. Örneğin Çelik, (2016) İnternet Bağımlılığı Eğilimini Azaltmada Eğitsel Bir Müdahale; Ataşalar (2017) Altıncı Sınıf Öğrencilerinin Problemli İnternet Kullanımını Önlemek İçin Tasarlanan Programın Etkililiği gibi. Projede kullanılacak müdahale programı daha önce alan kongresinde bildiri olarak sunulmuş bir çalışmaya dayanmaktadır. Geliştirilecek olan müdahale programının özgünlüğü hakkında proje önerisinde yeterince açıklama yapılmamıştır. Ayrıca daha önce yürütücünün geliştirdiği 4 haftalık müdahale programına gözlemlere dayalı olarak sanal zorbalığı içeren iki hafta daha eklenmesi yeterince özgün değer taşımamaktadır. Programın dayandığı kuramsal ve uygulama çerçevesinin yeterince açıklanmamış olmasının ve ülkemizde bu alandaki mevcut eğitim-müdahale programları ile karşılaştırıldığında, önerilen programın ne gibi katkılar ya da farklılık sunacağının açıklanmamasının projede sınırlılık oluşturduğu düşünülmektedir.Süreçte boylamsal çalışmanın sadece üç aylık süreçte ölçümün tekrarlanmasını içermesi projenin özgünlüğünü sınırlandırmaktadır."	1,40
Önerilen projede yatırımcıların hedef firmalara ilişkin asimetrik kanaat farklılıklarının, birleşme ve satın alma tarihindeki hisse senedi fiyatlaması üzerindeki etkisi incelenmektedir. Kanaat ayrıştırması ölçeğinin belirlenmesinde ise hedef firmaların alım ve satım opsiyonları kullanılarak, “alım” ve “satım eğrisi” hesaplanmakta ve bu ölçek ile hisse senedi piyasasındaki fiyatlandırmaya etkisinin ölçülmesi hedeflenmektedir.Proje önerisinde projenin önceki versiyonundan farklı olarak özgün değere ilişkin bazı düzenlemeler yapılmıştır. Ancak önceki raporda da yazıldığı üzere türev ürün teorisini kullanarak yatırımcıların kanaat ayrışmasını belirleyen “yeni” bir ölçek kullanılması Feng et al. (2015) tarafından yapılmıştır. Dahası Feng et al. (2015) proje önerisinde bahsi geçen “alım (satım) eğimi daha yüksek hisseler, daha yüksek (düşük) anormal getiri getirmektedirler” hipotezlerini test etmişlerdir. Birleşme ve satın alma olmadan dahi, “alım (satım) eğimi daha yüksek hisseler, daha yüksek (düşük) anormal getiri getirmektedirler”. Bu durumda da çalışmanın birleşme ve satın alma özelinde var olan bulgunun dışında (Feng et al., 2015) ne kadarlık bir ek getiri olduğunun hesaplanması gerekmektedir. Ancak proje önerisinde bundan bahsedilmemiştir. Yeni öneride Chan et al. (2015) üzerine yapılanlar detaylandırılmış ancak daha çok benzer çalışma olan Feng et al (2015) yönünden inceleme yapılmamıştır. Proje önerisindeki hipotezlerin yorumlanmasıyla ilgili sorunlar da gözlemlenmektedir.Çalışmanın Türkiye finans piyasalarına ve kurumlarına ne tür katkı sağlayacağı da net olarak ortaya konulmamıştır.	1,20
"Bu proje önerisinin 3 temel amacı bulunmaktadır. Birincisi, bu proje önerisi ile mikro veriler kullanılarak Türk imalat sanayisi için devlet destekli veya özel sektör kaynaklı AR-GE harcamalarının süreç ve ürün inovasyonlarını nasıl etkilediğinin araştırılması planlanmaktadır. İkincisi, söz konusu bu proje önerisi kapsamında süreç ve ürün inovasyonlarını etkileyen çeşitli açıklayıcı değişkenlerin tespit edilmesi beklenmektedir. Son olarak da, Türk imalat sanayiinin hem 2 haneli hem de 4 haneli koda göre incelenmesi planlanmaktadır. Proje önerisinde belirtilen amaç ve özgün değeri belirleyen faktörler açısından projenin çıktılarının karşılaştırmalı sunumunun belirli bir özgün değer yaratacağı değerlendirilebilir. Ancak bir araştırmanın özgün değerini belirleyen en önemli faktörlerden biri, bu araştırmanın yer aldığı literatür ve bu literatürde var olan çalışmalara görece ve karşılaştırmalı olarak nasıl bir katkıda bulunacağının tartışılmasıdır. Firma düzeyinde veri kullanarak, Türkiye imalat sanayii için (sektörel farklılıkları da ele alarak) farklı inovasyon performanslarını belirleyen etmenlerin ve bu etmeler içerisinde firma Ar-Ge değişkenlerinin öneminin analiz edilmesini amaçlayan bir proje önerisinin neredeyse tüm teorik tartışmasını makro düzeydeki (büyüme literatürü) literatürden yararlanarak gerçekleştirmesi önemli bir eksikliktir. Firma inovasyon davranışı/performansı, firma  Ar-ge faaliyetlerini belirleyen etmenler ve bu değişkenler arasındaki ilişki üzerine gerek teorik gerekse ampirik literatür son derece geniştir. Bunun yanında Türkiye ekonomisi için firma düzeyinde veri kullanarak konu ile ilgili farklı araştırma sorularının analizini gerçekleştirmiş çalışmalar da bulunmaktadır. Elbette bu alanda çalışmaların bulunması bu proje önerisinin özgün değerini zayıflatacak bir durum yaratmayabilir; ancak bu alandaki teorik tartışmalara son derece kısıtlı yer vermek ve Türkiye üzerine yapılmış çalışmalara, Türkiye Ar-ge, inovasyon performansı ile ilgili raporlardan yararlanmamak projenin özgün değerini anlamayı ve değerlendirmeyi zorlaştırmaktadır.Proje önerisinden anlaşıldığı kadarı ile proje önerisinde yer alan araştırma sorularına oldukça benzer sorular sormuş 2017 tarihli bir doktora tezi mevcuttur.* Bu nedenle proje önerisinde ilgili mikroekonomik literatür ve önceki çalışmalara yer vermek, tartışmayı ve projenin özgün değerini bu alan üzerinden kurgulamak önemlidir. *Doğan, Ö. “TÜRKİYE İMALAT SANAYİİ FİRMALARININ AR-GE, YENİLİK, İHRACAT VE ÜRETKENLİKLERİ ARASINDAKİ DİNAMİK İLİŞKİ”, Ankara Üniversitesi Sosyal Bilimler Enstitüsü Doktora Tezi"	3,40
Proje önerisinin temel amacı, Bilişsel-Davranışçı Terapi (BDT) yönelimli bireysel psikolojik danışmada uygulanacak olan sanal gerçeklik ile maruz bırakma işleminin öğrencilerde gözlenen sınav kaygısını azaltma üzerindeki etkisini incelemek olarak belirtilmiştir. Karma bir araştırma desenine uygun hazırlanan proje önerisi, konusu ve içerikte yapılacak uygulamaların tür ve niteliği bakımlarından özgün değer taşımaktadır. Çalışma bu alanda 360 Sanal Gerçeklik uygulamaları bakımından da bir ilki temsil etmektedir. Ayrıca proje önerisinin ülkemiz gençlerini büyük ölçüde etkileyen KPSS’ye odaklanmış olması özgün değer açısından önemlidir. 	5,40
Projenin temel amacı koruma bakım altındaki 11-14 yaş çocukların akademik yılmazlık kaynak ve süreçlerinin incelenmesi ve akademik yılmazlıklarını güçlendirecek bir müdahale programının geliştirilerek etkililiğinin incelenmesidir. Türkiye’de sıklıkla çalışılmamış bir gruptan örneklem seçilerek akademik yılmazlığın araştırılması çalışmanın özgün değeridir. Ancak aşağıda belirtilen hususlar proje önerisinin özgün değerini sınırlandırmaktadır:  Birinci çalışmada, koruma bakım altındaki çocukların sahip olduğu risk ve koruyucu faktörleri dikkate alarak akademik yılmazlık kaynaklarının ve süreçlerinin belirleneceği belirtilmektedir. Bunun için de görüşmeler gerçekleştirilecektir. Koruma bakım altındaki çocukların sahip olduğu risk ve koruyucu faktörlere ilişkin bir bilgi birikimi olmakla birlikte bu durumun ayrı bir çalışma olarak planlanmasına duyulan gereksinim yeterince açık değildir. Diğer çalışmalar için girdi olacağı belirtilmekle birlikte, diğer çalışmaların örneğin ölçek geliştirme çalışması için gerekli bir ön çalışma niteliğindedir.İkinci çalışma akademik yılmazlık ölçeği geliştirme çalışmasıdır. Bu araştırmada yeni bir ölçek geliştirilmesinin ve geliştirilecek olan ölçeğin, mevcut ölçme araçlarıyla ne gibi farklılıklarının olacağı, nasıl bir boşluğu dolduracağı belirtilmemiştir. Proje önerisinde yer almamakla birlikte alanyazında lise öğrencilerine yönelik akademik yılmazlık ölçeği mevcuttur. Ayrıca, kaynakçada yer almamakla birlikte Gizir ve Aydın (2004)'ın çalışmasından ve farklılığından söz edilmemektedir. Üçüncü çalışmada tarama çalışması kapsamında sadece ölçeğin uygulanacağı anlaşılmaktadır. Ne gibi bir tarama yapılacağı, değişkenlerin ne olacağı yeterince açık değildir. Dördüncü çalışmada geliştirilecek programın yapısal özellikleri, kapsam, süreç ve sürecin nasıl planlandığı yeterince açık değildir. Benzer biçimde, bu alanda ülkemizde ve genel literatürde ne gibi müdahale programlarının bulunduğu, öngörülen müdahalenin bu programlarla nasıl bir benzerlik ve farklılık gösterdiğine değinilmemiştir. Pozitif genç gelişimi temelli bir program ifade edilmekle birlikte, hedef kitlenin devam ettiği okuldaki kapsamlı gelişimsel rehberlik bağlamı göz ardı edilmektedir.  Bir önceki proje değerlendirmesinde kuramsal çerçevenin yeterli bulunmadığı belirtilmiştir. Proje önerisinde alanyazın taramasında müdahale programının pozitif genç gelişimi çerçevesinde geliştirileceği ifade edilmiş ancak bu öneride de kuramsal çerçeve ve seçilen kuramsal yönelim müdahale programı ile ilişkilendirilerek yeterince açıklanmamıştır. Pozitif genç gelişimine küçük bir paragrafta yer verilmiş ancak önerilen çalışma ile ilişkilendirilmemiştir. Ayrıca ülkemizde yılmazlık, psikolojik sağlamlık, akademik başarı ve akademik yeterlik konularında ve bu faktörlerin ilişkili olduğu değişkenlerle ilgili birçok araştırma bulgusu bulunmaktadır. Bu öneride ülkemizdeki bu alandaki bilgi birikiminin yeterince irdelenerek değerlendirilemediği düşünülmektedir. Ek olarak alanyazın incelendiğinde bir sentez şeklinde verilmesi gerekirken alt alta çalışmaların özetlendiği bir sitilin takip edilmesi bir sınırlılık olarak görülmüştür. Araştırmanın amaç ve hedefleri sıralanmış ancak araştırma sorularına yer verilmemiştir. Ayrıca hipotezler açık ve belirgin değildir.	2,40
"Proje önerisinde, temel amaç ülkemizde gelişimsel açıdan risk altında olan bebeklere ve ebeveynlerine yönelik iletişim ve oyun temelli, tüm gelişim alanlarını kapsayan bir erken müdahale programı geliştirmek ve bu programın etkililiğini ortaya koymak şeklinde ifade edilmiştir. Bu amaca yönelik olarak iki aşamalı bir araştırma planı geliştirilmiş ve buna göre ilk aşamada iletişim gelişimi ve oyun gelişimi isimli iki ölçekten oluşan bir test bataryası geliştirileceği ifade edilmiştir. Önemli bir risk grubu olan; desteğe ihtiyaç duyan prematüre bebekler ve OSB şüphesi gösteren bebekler ile ebeveynlerine yönelik bir erken müdahale çalışması olmasının alana özgün bir katkı sağlayacağı düşünülmektedir.Proje kapsamında geliştirilecek erken müdahale programının tüm gelişim alanlarını destekleyen bütüncül bir program olması, ebeveyn eğitimleri ve bebeğe gelişimsel destek sunulması yöntemlerinin bir arada kullanılması, hem çocuk hem ebeveyn üzerindeki uzun dönemli etkisinin incelenecek olması açılarından da özgün olduğu düşünülmektedir. Ayrıca proje kapsamında geliştirilmesi öngörülen “erken dönem iletişim ve oyun gelişimi test bataryasının” alandaki çalışmalara özgün bir katkı sağlayacağı düşünülmektedir. Ancak var olan test ve ölçeklerden farklı olması açısından hem prematüre hem de OSB'yi ne derece kapsayıcı nitelikte olacağı düşündürücüdür ve var olan testlerden farkı net olarak ifade edilmemiştir. Proje kapsamında neden sadece prematüre ve OSB'ye odaklanıldığı açıklanmamıştır. Ayrıca, araştırma sorularında 7. soruda geçen ""geliştirilen erken müdahale programının 18-21 ay aralığında OSB şüphesi olan bebeğe sahip ebeveynler üzerinde anlamlı bir etkisi var mıdır?"" sorusu ile neyin ölçülmek istendiği anlaşılamamaktadır. Araştırma sorularında programın ebeveynlerin stres düzeyleri, ebeveynliğe ilişkin kendilik algısı ve anne duyarlılığı üzerinde etkisi olup olmadığı da sorulmaktadır ancak literatür kısmında ve müdahale programında bu konulara değinilmemiş olması da büyük bir sınırlılıktır. Ayrıca araştırmada ebeveynlerin ihtiyaçlarının nitel görüşmelerle belirleneceği ifade edilmesine rağmen, bu ihtiyaçların neler olduğu/ olabileceği konusuna değinilmemiştir. Bu ihtiyaçların belirlenmesi araştırma sorularında yer almaktadır ancak araştırmaya nasıl bir katkı sunacağı açık değildir. Son olarak araştırmanın amaçları uygun biçimde ifade edilmemiştir. Örneğin geliştirilen müdahale programının etkililiğini test etmekle ilgili bir amaç yer almamaktadır."	4,00
Önerilen projede, performansları ve buna göre sonra yapılacaklar hakkında verilen kararlar açısından (üstbilişsel izleme kararları) birbiriyle uyumlu ve uyumsuz grupların, verilen bir şekil yapma görevi (tangram testi) sırasında ortaklaşa çalışma yetkinlikleri (görevi tamamlama süresi, grup üyelerinin eş zamanlı olarak çalışması, grupta bireysel katkıya verilen değer, üyelerin verilen görev içinde aldığı yükün dengesi) açısından karşılaştırılması hedeflenmiştir. Projenin konusu oldukça güncel bir konu olan ortaklaşa biliş çalışmalarıyla ilgilidir ve tartışmalı bir literatürü olması açısından da çalışılması önemlidir ve bu durum özgün değerini artırmaktadır. Bununla birlikte proje önerisinde bu tartışmalı literatür yeterince açık biçimde ve araştırma sorularına temel oluşturacak şekilde eleştirel olarak ele alınmamıştır. Hipotezler literatür temelinde gerekçelendirilmemiştir. Ayrıca literatürde tartışmaya yol açan değişkenler, ölçüm araçları bu araştırmada rasyonel biçimde bir arada ele alınarak gerekçelendirilmemiştir.  Yöntem bölümünde belirtilen hususlar da, proje önerisini özgün değerini düşürmektedir.	2,80
"Önerilen proje Türkiye’de geçici koruma altında yaşayan Suriyeliler ile Suriye’de yerlerinden edilmiş Suriyelilerin ve ayrıca, bu gruplarla çalışan insani yardım çalışanlarındaki psikolojik bozukluklara yönelik bir tarama çalışması yapmayı ve psikolojik bozukluklar ile ilişkili risk faktörlerini belirlemeyi hedeflemektedir. Günümüze dek Türkiye’de ve Suriye’de yaşayan grupların psikolojik sağlığı bilimsel çalışmalarda doğrudan karşılaştırılmamıştır. Ayrıca Suriyeli gruplar ile çalışan insani yardım çalışanlarının psikolojik bozukluk riski incelenmemiştir. Anılan örneklemlerde psikolojik bozuklukların varlığı, sıklığı ve olası ilişkili faktörlerin incelenmesi olası çözüm önerileri ve planları için son derece önemli görülmektedir. Bununla birlikte projenin özgün değerini olumsuz yönde etkileyen noktalar aşağıda belirtilmiştir: Önerilen projede belirlenen hipotezlerin önceki çalışmalarda incelendiği; önerilen projenin bunlardan örneklem çeşitliliği, ölçme araçları ve kapsamı itibariyle ayrıldığı belirtilse de, var olan amaç ve hedeflerin projeyi özgün kılacak, savaşa ve göçe özgü travmayı açıklamaya yönelik kuramsal ve kavramsal bir temele oturtulmadığı değerlendirilmiştir. Her ne kadar projenin sosyal ekolojik modele dayandırıldığı belirtilse de bu modelin hangi çerçevede sınanacağı açık değildir. Çalışmanın özgün değerini vurgulamak için verilen literatür desteği incelendiğinde, elde edilen sonuçların yalnızca savaş travması nedeniyle mültecilerin yaşadığı sorunlar değil, genel olarak her türlü travma (doğal afetler, insan eliyle yaratılan travmalar vb.) sonucunda ortaya çıkan belirtiler olabileceği görülmektedir. Başka bir deyişle, Proje önerisinde araştırmanın kapsamı şu şekilde belirtilmiştir: “Bu konu çerçevesinde önerilen araştırmanın kapsamını, Türkiye’de geçici koruma altında yaşayan ve Suriye içinde yerlerinden edilmiş Suriyelilerin psikolojik bozukluklarını, göç öncesi (savaş ve/veya çatışmayla ilgili deneyimler) ve göç sonrası (barınma sorunu, işsizlik, sosyal izolasyon, ayrımcılık, aile içi çatışma) faktörler çerçevesinde incelenmesi oluşturmaktadır.” Oysa çalışmada Suriyeli göçmenlerin yalnızca savaş travması nedeniyle yaşadıkları varsayılan psikolojik belirtilere özgü veri toplanacak olması; göç sonrası değişkenlere ilişkin nasıl ölçüm alınacağının belirtilmemiş olması bir eksiklik olarak görülmektedir.Araştırma önerisinin başlığındaki “Suriyeliler” ifadesi [Suriyeliler ve İnsanı Yardım Çalışanlarında Ruh Sağlığı Problemlerinin Yaygınlığı ve İlişkili Faktörler: Türkiye ve Suriye'nin Karşılaştırılması(Prevalence and Predictors of Mental Health Disorders among Syrians and Humanitarian Workers: Comparing Turkey and Syria] savaş nedeniyle Suriyedeki evlerinden edilmiş Suriyelilerden ziyade tüm Suriye halkını temsil eder biçimde anlaşılmaktadır.  Bu sebeple başlık ve içerik uyuşmazlığı göze çarpmaktadır. "	2,60
Önerilen projenin temel amacı bireyleri toplumsal geçmişi hatırlarken ve toplumsal geleceği düşünürken yürüttükleri zaman zihinsel yolculuk süreçlerini incelemek ve toplumsal gelecek öngörüleri ile bireysel gelecek öngörüleri arasındaki benzerlikleri ve farklılıkları belirlemektir. Bu amaç doğrultusunda hem bireysel hem de toplumsal geçmişten getirilen anıların ve bireysel ve toplumsal geleceğe ait öngörülerinin fenomenolojik özelliklerinin, değerliklerinin ve sosyopolitik kimliğin bu süreçler üzerindeki etkilerinin araştırılması hedeflenmiştir.   Önerilen proje, daha önce Kuzey Amerika’da yapılan toplumsal bellek ve toplumsal gelecek çalışmalarının Türkiye’deki genellenebilirliğini test edebilecek potansiyele sahip olması açısından özgündür. Proje önerisinin Özgün Değer bölümünde konu ile ilgili literatürün eleştirel bir değerlendirilmesinin sunulduğu, literatürdeki kuramsal açıklıklara, çelişkili bulgulara ve kullanılan yöntemlerin sınırlılıklarına yer verildiği görülmektedir. Ancak yenilik olarak sunulan “toplumsal geleceğin öngörülmesi” konusu önemli olmakla birlikte bu konunun araştırılmasının kuramsal ve uygulama açısından önemini ortaya koyan ve okuyucuyu ikna edebilecek düzeyde bir tartışması bulunmamaktadır. Benzer şekilde, toplumsal geleceğin fenomenolojik ya da değerlilik gibi özelliklerinin belirlenmesinin ya da toplumsal bellekten olası farklılıklarının ortaya konulmasının neden önemli olduğu da açık değildir. Proje önerisinde önemli bir karıştırıcı değişken olabilecek “flaş anı” olgusunun dikkate alınmamış olduğu görülmektedir. Bunun yanı sıra, hatırlanma özellikleri sorulduğu için toplumsal olaylar sorulurken kişinin yaşadığı dönemi kapsayıp kapsamaması da önemli bir karıştırıcı değişkendir. Projede bunun nasıl ele alınacağı belirtilmemiştir. Bu hususların ve yöntem bölümünde belirtilen noktaların çalışmanın özgün değerini düşürmekte olduğu düşünülmektedir. 	2,60
"Proje önerisi, OKB tanısı almış katılımcılarının hata izleme davranışını uzamsal, zamansal ve sayısal boyutlarıyla detaylı olarak karakterize etmeyi hedeflemesi ve hata izleme davranışının belirgin EEG tepkileriyle ilişkisini kurmaya çalışacak olması yönleri ile yüksek özgünlük sergilemektedir.Proje ekibi tarafından geliştirilen metrik hata izleme paradigmasının ilk defa klinik bir popülasyon üzerinde takip edilecek olması; ve korteksteki hataya bağlı ERN bileşeninin davranışa bağlı değişimlerini yine klinik bir bağlamda değerlendirecek olması projenin özgün yönünü perçinleyen noktalardır. Diğer taraftan, özgün/odaklı araştırma sorunlarının geliştirilme potansiyeli açıktır:1. Test edilecek hipotezler, ERN bileşenine dayalıdır. Daha önceki çalışmaların iki-seçenekli zorunlu seçmeli olduğu ve ERN genliği ve hata miktarı arasındaki ilişkinin farklı görevlerde hala ortaya çıkarılamamış olması (Kononowicz vd., 2019 gibi) düşünüldüğünde, metrik alan izleme kapsamında kullanılacak paradigmalarda robust bir ERN bileşeni elde edilebileceği bile sorgulanmaya açıktır. Bir ön çalışma ile kullanılacak dizayn ve prosedür ile bu bileşenin elde edilebileceğinin gösterilmesi faydalı olacaktır. Alternatif olarak, birkaç ERP bileşenine dayalı daha kapsamlı bir bakış açısı ve araştırma soruları geliştirilebilir.2. Araştırma soruları, daha çok belirli davranışsal metrikler ve ERN genliği arasındaki ilişkiye dayalıdır. Hata sonrası karar verme süreçlerinin temelindeki nöral mekanizma ve prensipleri ortaya çıkarma açısından, bu yaklaşım yüzeyseldir.3. Aynı şekilde, OKB'ye dayalı hipotez sadece davranışsal/ERN metriklerinin daha büyük olacağı yönündedir. OKB'nin doğasını, bilişsel süreçler yönünden anlama (bilişsel süreçlerdeki değişimler ve bunların temelindeki nöral mekanizmaları anlama) yaklaşımından uzak olduğu ve bu grubun sadece metodolojik olarak kullanıldığı izlenimi edinilmektedir."	3,80
Bu projede hafif ve orta evre Alzheimer tipi demans ile hafif bilişsel bozukluk tanısı almış kişilerin üst-bellek fonksiyonlarının karşılaştırılması önerilmektedir. Buna ek olarak da hafif bilişsel bozukluk tanısı alan kişilerin 18 ay boyunca takibi yapılıp, hastalıklarındaki ilerleme izlenecektir. Bununla birlikte projenin özgünlüğü aşağıdaki noktalar açısından zayıf olarak değerlendirilmiştir:Proje önerisinde konuya ilişkin alanyazın, problemi ve probleme ilişkin yenilikçi öneriyi ve katkıyı ortaya koymakta yetersiz kalmıştır. Alzheimer hastalarında üstbiliş fonksiyonlarının yeterince çalışılmadığı belirtilmekte ancak bu iddia literatürle desteklenmemektedir. Projenin bu haliyle literatürdeki hangi eksikliği ne şekilde gidereceği yine literatür destekli olarak açıklanmamıştır. Özgün odaklı araştırma soruları/hipotezleri belirtilmemiştir. Ölçülecek metriklerle amaçlar arasında ilişki kurulmamıştır. Amaç ve Hedefler bölümünde belirtilen “Bu testlerin klinik örneklemler üzerindeki geçerlik çalışmalarına katkı sağlamak, ülkemizde nöropsikoloji alanına yapacağımız katkı olacaktır. Klinik örneklemlerin bu testler açısından profillerinin belirlenmesi, gelecekte bu testlerin klinikteki rutin kullanımı açısından da önemlidir.” ifadesi geçerlik ve güvenirlik çalışmaları tamamlanmamış bir ölçeğin kullanımına işaret etmektedir. Burada belirtilen amaç farklı bir araştırmanın konusu olabilir. Yine amaç ve hedefler bölümünde projenin çok boyutlu olduğundan bahsedilmiştir. Ancak bu boyutlar arasında yer alan sosyal psikolojik katkının ne olduğu ne kuramsal tartışmada ne de iş paketleri kapsamında görülmektedir. Örneğin üstbilişin sosyal psikolojik boyutunun irdelenmesi için katılımcının yakınlarına katılımcının üstbellek performansı ile ilgili sorular sorulması alanyazında kabul gören bir yaklaşım mıdır, detaylı olarak açıklanmamıştır.Hafif bilişsel bozuklukların 18 ay boyunca izlenecek olması önemli bir katkıdır ancak bu sürenin belirlenmesinde hangi teorik ya da klinik veriden yola çıkıldığı belirtilmemiştir. Projede çok fazla sayıda test yer almaktadır. Bu testlerin hangi amaçla kullanılacağı ve üstbiliş işlevlerinin ölçümüne nasıl katkıda bulunacakları, örneğin öğrenmenin kolaylığı, öğrenme kararları, bilme hissi ve karar verme eminliği gibi üst biliş ölçümlerinin hangi testlerle ve nasıl hesaplanacağının daha açık ve gerekçeli olarak belirtilmesi özgün değeri güçlendirecektir. 	1,80
Proje önerisinin amacı, obsesif kompulsif bozukluk (OKB) tanısı almış kişilerde bulaşma/kirlenme kaygısının azaltılmasında sanal gerçeklikle maruz bırakma ile yaşantısal ve imgesel maruz bırakmanın etkililiğinin karşılaştırılması olduğu belirtilmiştir. OKB belirli oranlarda hemen her toplumda görülebilen ve tanı alan kişilerde önemli işlev kaybına neden olabilen bir bozukluktur. Bu bozukluğa ilişkin farklı tedavi olanaklarının geliştirilip etkinliklerinin araştırılarak, farklı tedavi biçimleriyle karşılaştırılması klinik psikoloji alanında hem kuramsal hem de uygulama alanında önemli gelişmelere olanak tanıyabilir. Bu bağlamda çalışma önemli görülmekte ve bu bozukluğun tedavisinde yeni teknolojilerin kullanımına olanak sağlama potansiyeli barındırmaktadır. Ek olarak, mevcut çalışmalarda daha çok kaygıya odaklanıldığı ve tiksinme duygusunun ise gözden kaçtığı ifade edildiği için proje bu yönüyle de özgündür. Önceki çalışmalarda sıklıkla klinik popülasyon yerine sağlıklı örneklemlerin kullanıldığı, örneklem boyutunun küçük olduğu, kontrol grubunun dahil edilmediği ya da çalışmaların yalnızca kaygıya odaklandığı belirtilmektedir. Önerilen projede önceki çalışmaların sözü edilen kısıtlılıklarının ötesine geçilerek OKB tanısı almış bireyler seçkisiz şekilde maruz bırakma gruplarına atanmaktadır. Bu nokta ve maruz bırakma oturumlarının birden fazla olması projenin özgün değerini artırmaktadır. Ancak yürütücünün daha önce atıfta bulunduğu bir çalışmasında (Inozu, M., Celikcan, U., Nergiz, H., Trak, E., Uzumcu, E. değerlendirmede.) bulaşma/kirlenme kaygısına yönelik olarak geliştirilen senaryoların sanal gerçeklik ortamına aktarıldığı ve kirliliğin aşamalı olarak arttığı sanal bir mutfak ortamı oluşturulduğu ve çalışmanın sonuçlarının yüksek bulaşma/kirlenme kaygısına sahip bireylerin sanal ortamdaki görevlerde, düşük bulaşma/kirlenme kaygısına sahip bireylere göre daha fazla kaygı, tiksinme ve el yıkama isteği duyduğu bulgusunu rapor etmiştir. Proje önerisinde bu senaryolardan ne ölçüde yararlanılacağı ya da yeni senaryolar mı yaratılacağı net olarak anlaşılamamıştır.  Senaryolarla ilgili diğer bir çekince yöntem bölümünde belirtilmiştir. 	5,00
"Proje önerisinde obsesif inanışlar, olumsuz beden imgesi ve düşük öz-saygıyı temel alan ve yurtdışında geliştirilmiş olan mobil sağlık uygulamalarının Türkçeye uyarlama çalışmasının yapılması planlanmıştır. Yine uyarlanan bu uygulamaların katılımcıların belirti düzeylerinde bir değişim yaratıp yaratmadığının test edilmesinin planlandığı da belirtilmiştir. Öneride bu amaçlara ulaşılması için üç aşamalı bir çalışma planlanmıştır. Araştırma önerisinde de belirtildiği üzere psikolojik sağlık hizmetlerine duyulan ihtiyaç giderek artmakta; bu alanda yetkin profesyonel sayısı yetersiz olmaktadır ve bu hizmetlere ulaşım zor ve maliyeti yüksektir.  Tüm bu gerekçelerle yeni teknolojileri kullanarak psikolojik hizmetleri daha hızlı, etkili, kolay ve düşük maliyetle sunabilme kapasitesine sahip olması nedeniyle mobil sağlık uygulamalarının geliştirilmesi ve uygulanması önemli görülmektedir.Ancak proje önerisi özünde, hâlihazırda başka dilde geliştirilmiş olan bir mobil sağlık uygulamasının Türkçeye çevrilmesidir. Proje önerisi, bahsi geçen psikolojik problemlerin çözümüne özgün ve yaratıcı/yenilikçi öneriler sunma, ilgili bilim alanına kuramsal özgün katkı sağlama açılarından yeterli bulunmamıştır. Proje önerisinde de söz edildiği üzere, günümüzde psikolojik bozuklukların tedavi sürecine destek olmak için geliştirilmiş çeşitli uygulamalar bulunmaktadır. Örneğin sözü edilen uygulamaların yanı sıra nOCD, AnxietyCoach, iCBT gibi mobil uygulamalar, OCD Challenge gibi çevrimiçi uygulamalar ya da Woebot gibi mobil yapay zekâ uygulamaları da mevcuttur. Bu açıdan GG uygulamalarının bu uygulamalardan farkı, neden diğer uygulamalar yerine bu uygulamaların çevrilmesinin önemli olduğu ve bu uygulamaların hedeflediği bozukluklar için etkili olup olmadığı proje önerisinde açık olarak belirtilmemiştir.Ayrıca proje önerisinde, BDT gibi birçok bilimsel çalışma ile desteklenmiş olan bir terapi yöntemi ile ilişkisinin ortaya konduğu bir bilimsel verinin bulunmaması nedeniyle de projenin amacı özgün olarak değerlendirilmemiştir.Mevcut projede ana çalışmaya geçmeden önce uygulamaların geçerliğini ve güvenirliğini tehlikeye atabilecek dilden ya da kullanılan teknolojiden kaynaklı olası sorunların elimine edilmesi için ön çalışmanın yürütülecek olması; kontrol grubunun kullanılıyor olması ve uygulamalar tamamlandıktan sonra belirtisel değişimin devamlılığını izlemek amacıyla 1 ay sonra takip ölçümlerinin alınacak olması projenin metodolojik açıdan özgün değeri olarak sunulmuştur. Ancak tüm bunlar özgün bir değer değil; araştırmanın ağırlıklı olarak iç geçerliğini arttırmaya yönelik yapılması gereken yöntem uygulamalarıdır. "	1,60
Önerilen proje, göz izleme yöntemi kullanılarak yüz tanıma becerisindeki bireysel farklılıklar ve yüz işleme örüntüleri arasındaki benzerlik ve farklılıkları incelemeyi amaçlamaktadır. Bu bağlamda bütünsel işleme süreçleri ketlenerek yüz tanıma ve bellek performanslarını yöneten süreçlerin saptanması düşünülmüştür.  Çalışmanın özgün değer potansiyeli yüksek olmakla birlikte bunun gerçekleşmesi çalışmada geliştirilecek olan testin başarısına bağlıdır. Proje kapsamında standart testlerden daha kapsamlı ve ekolojik geçerliği yüksek bir test hazırlanması hedeflenmektedir. Ancak bu testle ve projede kullanım sırasıyla ilgili yöntem bölümünde belirtilen bazı sorunlar özgün değeri tehdit etmektedir.  Bireysel farklılıkların altında yatan mekanizmaların anlaşılmaya çalışılması ve özellikle video tabanlı bir yüz tanıma testinin geliştirilmesi alan için büyük katkı sağlayacaktır. Her ne kadar bu testin geliştirilmesi yüksek risk içerse de başarılı olması durumunda hem kuramsal hem de uygulama açısından katma değeri yüksek bir çalışma olacaktır.	5,20
Önerilen projenin konusu sanal gerçeklik ortamında benzetilmiş kaza senaryoları aracılığı ile sürücülerin algısal hatalarının belirlenmesi olarak belirtilmiştir. Ancak, proje önerisinin aşağıda listelenen eksikliklerden dolayı projenin özgün değeri yetersiz bulunmuştur:  Proje önerisinin özgün değer bölümü, ilgili literatürün eleştirel bir değerlendirilmesinden öte ders kitaplarında yer alan standart bilgilerin bir özeti niteliğindedir. Buna ek olarak, özet olarak verilen bu bilgilerin bir kısmının da proje önerisinin sorusu ile dolaylı yoldan ilişkili olduğu, dolayısıyla, proje önerisinin önemini ve özgün değerini değerlendirmeyi güçleştirdiği düşünülmektedir. Daha da önemlisi özgün değer bölümünde verilen bilgilerin önemli bir kısmının yanlış olduğu, atıf yapılan bazı araştırma bulgularının yanlış yorumlandığı tespit edilmiştir. Özgün bilimsel çalışmaların yer aldığı bilimsel makalelerinin genelinin güncel ve ilgili olmadığı göze çarpmaktadır. Özgün değer bölümünde güncel tartışmalara ve bulgulara yer verilmediği, mevcut bilimsel veya teknolojik eksikliklerin ve/veya problem(ler)in yeterince açık ortaya konmadığı değerlendirilmiştir. Literatür bölümü ile araştırma soruları arasındaki ilişkinin yeterli düzeyde tartışılmadığı düşünülmektedir. Buna ek olarak, proje önerisinin ana konusunun, sürücülerin sürüş esnasındaki algısal hatalarını incelemek olduğu ifade edilse de, projenin araştırma sorularının hiçbiri algısal hatalar ile ilişki değildir. Proje önerisinde algısal hata ile ne kast edildiği ya da algısal hataların nasıl ölçüleceği de belirtilmemiştir.Önerilen projede ele alınan trafik senaryolarına ilişkin çalışmalar hem dünyada hem de Türkiye’de daha önce de yapılmıştır. Bu çalışmanın daha önce yapılan çalışmalara VR bağlamı dışında nasıl bir yenilik sağlayacağı net olarak açıklanmamıştır. Projede kullanılan değişkenlerin neden seçildiği, bu değişkenlerin incelenme biçimindeki yenilik ve sanal gerçeklikle bunların bahsedilen şekilde incelenecek olmasının literatürde yer alan diğer çalışmalara ne katmayı planlandığı açık değildir.Araştırma sorularına ilişkin hipotezler ve gerekçesi belirtilmemiştir. Ayrıca yapılan literatür taraması ve sunulan istatistiklerle amaçlar arasında bir uyum görülmemektedir.Son olarak kurgulanan yöntemin amaçlanan hedeflere ulaşmada yeterli olmaması yönündeki değerlendirme de özgün değeri zayıflatmaktadır. 	1,00
Proje önerisinde temel olarak pamuk üretim memnuniyetinde etkili olan ekonomik, çevresel, kişisel ve politik faktörlerin ve tarımsal desteklerin pamuk üretim sürdürülebilirliğine etkisinin belirlenmesi amaçlanmaktadır. Projede ele alınan ürünün pamuk olması ve konuya tarım için çok güncel bir sorun olan sürdürülebilirlik boyutu açısından yaklaşılması çalışmayı konu seçimi itibariyle önemli kılmaktadır. Ancak, proje önerisinde problemin net tanımının yapılmamış olması, ilgili literatürün yeterince sentezlenmemiş olması, çalışmanın diğer çalışmalardan farklılığının belirtilmemiş olması, projenin kurgusunun tam olarak olgunlaşmamış olması, sürdürülebilirliğin bütün boyutlarıyla birlikte analiz edilmeyecek olması ve iyi tarım gibi çevre dostu üretim sistemlerinin proje kurgusunda ihmal edilmiş olması araştırmanın özgün değerini sınırlandırmaktadır. Planlanan araştırmanın amacına ilişkin olarak farklı bölümlerde yapılan açıklamalar karışıklığa neden olmakta, bu da özgün değeri sağlayan amacın net olarak anlaşılmasına engel olmaktadır. Özellikle, üreticilerin pamuk üretim memnuniyeti ve pamuk üretiminin sürdürülebilirliği üzerine etkili faktörlerin belirlenmesi ile ilgili temel amacın açıklanmasında bir karışıklık olduğu düşünülmektedir.İlaveten, araştırmada kullanılacak yapısal eşitlik modelinin pamuk üretimindeki memnuniyetin belirlenmesinde ilk kez kullanılacak olmasının özgünlük olarak nitelendirilmesinin de uygun olmadığı değerlendirilmektedir.	3,20
Proje ile Akdeniz Bölgesi’nde elma üreticilerinin düşük piyasa fiyatı ile düşük gelir riskine karşı, soğuk hava depoculuğu muhafaza yöntemini tercih etme durumunu etkileyen faktörleri ortaya koymak, elma piyasası arz ve talep dengesini düzenlemek amacıyla geri çekme (telafi) ödemesinin uygulanabilirliği ile ilgili senaryolar gerçekleştirilmek ve optimal depolama süresi ile stratejisini belirlemek amaçlanmıştır. Düşük üretici gelirine yol açan arz kaynaklı ürün piyasa fiyatı istikrarsızlığı riskini azaltacak tahmin amaçlı ve AB piyasa düzenine uyum amaçlı bir sistem geliştirilecek olması ve geri çekme ödemesi ile lisanslı depoculuk uygulamasının modellemeye katılması projenin özgün yönleridir. Ancak, araştırmanın literatüre ne tür bir katkı yapacağının literatür eşliğinde belirgin bir biçimde anlatılamamış olması, bir önceki revizyon raporunda bu noktaya vurgu yapılmasına rağmen yeterli düzenlemenin yapılmamış olması, araştırma konusuna ilişkin daha önce gerçekleştirilmiş bazı çalışmaları (Örneğin, geri çekme fiyatı etkisini belirleyen “Determining the Role of Cold Storage Practices for Apple Marketing in Turkey” isimli çalışma) ihmal etmiş olması, konunun ele alınış biçiminin önceki literatürden önemli ölçüde farklılık göstermemesi,  proje ile geliştirilecek sistemin nasıl oluşturulacağı, üretici düzeyinde nasıl benimsetileceği, sürdürülebilirliği ya da başarılı uygulamalar üzerinden nasıl harekete geçirileceğine ilişkin yeterli bilgiler verilmemiş olması, projenin amaçlarını gerçekleştirecek bir modelin oluşturulmaması ve/veya mevcut literatürdeki modellerin modifikasyona tabi tutulmadan kullanılıyor olması, farklı veri grupları ile modellerinin nasıl birleştirileceğinin belirsiz olması projenin özgün değerini kısıtlamaktadır. Özetle, projenin kurgu ve tasarımı ile nasıl gerçekleştirileceğine yönelik yol haritası birbiriyle örtüşmemektedir. 	2,80
Projede Türkiye’de makroekonomik veriler ile seçilmiş bazı temel hayvansal (dana karkas, kuzu karkas ve yemlik arpa veya yemlik buğday) ve bitkisel ürün piyasaları (Arpa, buğday, pamuk, fındık ve Antep fıstığı) arasındaki getiri düzeyleri ve getirilerdeki oynaklık- yayılım süreçlerinin, riskten korunma oranları ve portföy ağırlıklarının belirlenmesi amaçlanmıştır. Proje ekibi bir önceki panelde sunulan önerileri dikkate alarak düzenlemeler yapmıştır. Proje önerisinde neden borsada işlem gören tarımsal ürünlerin günlük fiyatları ile çalışıldığının, bunun özellikle döviz ve enerji fiyatlarındaki oynaklık ile tarım ürünlerinin fiyatları arasındaki ilişkileri açıklayabileceği konusunda tatminkâr açıklamalara yer vermişlerdir. Tarım sektörünün sanayi sektöründen farklı olarak büyük ölçüde doğaya bağımlı olması ve kendine özgü yapısından dolayı fiyat belirsizliğinin oluşması doğal bir sonuçtur. Bu kapsamda tarım sektöründe yükselen fiyat oynaklığının farklı tarım ürün fiyatları arasında yayılma göstermesi, oynaklığının daha da büyümesine ve diğer tarım ürün fiyatlarına da bulaşmasına neden olmaktadır. Bu açıdan, tarım ürün fiyatlarındaki oynaklığın tespiti ve yayılma mekanizmasının belirlenmesi, tarımdaki fiyat istikrarının sağlanması açısından büyük öneme sahiptir. Bununla birlikte Türkiye tarımı Batı ekonomilerinden farklı özellikler taşımaktadır. Bunların başında tohum, enerji, gübre gibi temel girdilerinde dışa bağımlılık göstermesi gelmektedir. Batı tarımındaki fiyat oynaklığı büyük ölçüde tarımın yapısından kaynaklanırken Türk tarımındaki fiyat oynaklığı çok büyük ölçüde döviz kuru ve fiyatlar genel düzeyindeki istikrarsızlıktan kaynaklanmaktadır. Başka bir ifadeyle, makroekonomik (fiyatlar ve döviz kuru) istikrarı sağlamış ülkelerde tarımdaki fiyat oynaklığı ve bu oynaklığın yayılım mekanizmasının belirlenmesi büyük önem taşımaktadır. Çünkü oynaklığın kaynağı ve yayılımı tarım sektörünü yükselmektedir. Oysa makroekonomik istikrarı sağlayamamış ve dolayısıyla makroekonomik değişkenlerdeki oynaklığın neden olduğu tarım sektöründeki fiyat oynaklığı olan Türkiye gibi ülkelerde tarım ürünlerinin fiyat oynaklığının yayılma mekanizmasının belirlenmesi Batı ekonomilerinki kadar özgün bir değer oluşturmayacağı değerlendirilmiştir. Önceki panel raporunda araştırma yürütücüsü tarafından alıntılanmayan ve proje yürütücüsünün danışmanlığında gerçekleştirilen doktora tezine ait araştırma sorusu ile benzerlik bulunması ve teze literatür, konu önemi ve kapsam gibi bölümlerde yer verilmemesi konusu için proje ekibinin sunmuş olduğu cevabın uygun bir gerekçe olmadığı ve panel raporuna yönelik verilen cevapların iki çalışma arasındaki farklılıkları belirterek yapılmamış olması önerinin özgün değerini önemli düzeyde kısıtlamaktadır. Ayrıca, proje yürütücüsünün proje önerisi ile oldukça benzer nitelikte olan, daha dar kapsamda ve zaman diliminde gerçekleştirilmiş “Urak, F., Bozma, G., Bilgiç, A., 2018. Türkiye’de Buğday, Arpa, Benzin Reel Fiyatlarının ve Döviz Kurunun Koşullu Varyanslarındaki Oynaklığın VAR(1) Asimetrik BEKK  GARCH (1, 1) Modeli ile Tahmin Edilmesi. KSÜ Tarım ve Doğa Dergisi 21(4):565-579” isimli eser yayımlamış olması araştırmanın özgün değerini daha da azaltmıştır. Diğer taraftan, modelde kullanılması düşünülen mevsimsellik kukla değişkeni ve ithalat kukla değişkenin günlük veri ile kullanılmasının faydasının oldukça sınırlı olması da özgün değeri zayıflatmaktadır.  	2,20
Proje önerisinin amacı, yazarak dışa vurma (YDV) uygulamalarının etki mekanizmalarını belirlemek ve buna bağlı olarak psikolojik müdahale programının ilk prototipini oluşturmak şeklinde ortaya konmuştur. Öneriyle YDV yaklaşımıyla ilgili olarak ruh sağlığı alanında iyileştirme hedefli bazı uygulamaların yapılması hedeflenmektedir. Özellikle büyüme modelini gelişimsel bakış açısında incelemesi projeyi özgün kılmaktadır. İlgili alanyazın incelendiğinde YDV'nin etkililiği ile ilgili olarak bazı karmaşık bulgular olduğu görülmektedir. Bu çalışmanın bu yönde ilgili alanyazına katkı sağlayacağı ve uygulamacılar için bir altyapı oluşturacağı düşünülmektedir. Bu yönüyle araştırma kapsamında ele alınan soruların özgün olduğu ifade edilebilir.Çalışma kapsamında yer verilen YDV mekanizmalarının ölçümüne ilişkin bir ölçek geliştirme, YDV uygulamalarını bireyin tüm yaşamını kapsayacak bir modele dönüştürme ve nihai olarak ruh sağlığı uzmanlarınca kullanılabilecek standart bir müdahale programı geliştirme fikri proje önerisinin özgün değerini yansıtmaktadır. Konuya ilişkin bir yazılımı hayata geçirmek ve gençlerin uyum sorunları için iyileştirici bir yapıya dönüştürme özgün değeri güçlü bir hedeftir. Ancak yazma konusunda gençlerin genel olarak motivasyonlarının düşük olduğu gözlenmektedir. Özellikle standart sınavların varlığı ve çocuk ve gençlerin bu standart sınavlara aşırı odaklı olmaları yazmaya olan ilgiyi oldukça azaltmıştır. Üniversite gençliği için yazma yönünde nasıl bir motivasyon sağlanacağı açık değildir. Bu konunun eksik kalması özgün değer açısından önemlidir. Öneride konunun öyküsel perspektifte ele alınacağı belirtilmekte ancak bu konu yeterince açıklanmamaktadır. Bu durum özgün değeri sınırlandırmaktadır.  	4,80
Projenin temel amacı, matematiksel düşünmeyi merkeze alan argümantasyon tabanlı öğretimin ilköğretim matematik öğretmen adaylarının ortaöğretimden getirdikleri normları nasıl değiştirdiğini ve değişen bu normlarla birlikte öğretmen adaylarının matematik yapma deneyimlerinin nasıl farklılaştığını tespit etmektir.Proje önerisi sosyal ve sosyomatematiksel normlarının betimlenmesi dışında bu normların değişimi üzerine odaklanması ve bu bağlamda yapılan diğer çalışmalardan ayrılması açısından özgün bir değere sahiptir. Önerinin bir diğer amacı ise, matematiksel düşünmeyi merkeze alan argümantasyon tabanlı bir öğrenme yaklaşımının norm değişimi üzerindeki etkisini incelemektir. İddiaların ileri sürülmesi, bu iddialara yönelik gerekçeler sunulmasını temel alan bu yöntemin de kullanılmasının özgün değere katkı sağladığı değerlendirilmiştir.Ancak aşağıda belirtilen eksiklikler proje önerisinin özgün değerini sınırlandırmaktadır:Proje önerisinde araştırma problemleri ortaya konulurken, alanyazındaki eksikliklerin ve problemlerin açık bir şekilde belirlenememesi, buna bağlı olarak önerilen çözümlerin kuramsal altyapısının yeterince kurulamamış olması çalışmanın özgün değerini düşürmüştür. Daha açık bir ifade ile proje önerisinde, sosyomatematiksel normların tanımından bahsedilse de, ülkemiz sınıflarında var olan sosyomatematiksel normlardan bahsedilmemesi ve ulusal alanyazınına atıf yapılmaması, problemin net olarak ortaya konulamamasına yol açmaktadır.Diğer taraftan, sözü edilen normların argümantasyon tabanlı öğretimle geliştirilebileceği varsayımı üzerine proje önerisi kurgulanmış ancak argümantasyon tabanlı öğretimin kuramsal alt yapısına yeterince yer verilmemiştir. Neden bu yöntem seçilmiştir? Argümantasyon temelli bir yaklaşımın sosyomatematiksel normları geliştirebilme sürecine etkisi nasıl ön görülmüştür? gibi sorular öneride yeterince cevap verilememiştir. Proje önerisinde değişen normların “matematik yapma” deneyimlerine etkisinin incelenmesi de amaçlanmıştır.  Proje önerisinde “matematik yapma” deneyimleri ile ne kastedildiği açıkça belirtilmemiştir. Ayrıca matematik yapma deneyimine etki edebilecek diğer faktörlerin ne şekilde kontrol altına alınacağı da belirsizdir. Proje önerisinde sosyomatematiksel norm değişimi ifadesi yaygın bir şekilde kullanılmıştır. Ancak planlanan çalışma sürecinden norm değişiminin mi yoksa normlarda bir ortaklaşmaya gidilmesinin mi hedeflendiği hususu belirsizdir.	2,80
"Somut olmayan kültürel miras iletişimini konu alan bu proje  medyadaki (yazılı, görsel ve sosyal medya) sunumu ve yeni iletişim teknolojileriyle yaşanan kültürel değişimin boyutlarının tespit edilmesi amaçlanmaktadır. Projenin önemini 2003 yılındaki UNESCO Somut Olmayan Kültürel Miras Sözleşmesi ile ilişkilendirmek anlamlıdır. Ancak özgün değeri zayıflatan hususlar söz konusudur: Uluslararası literatür göz ardı edilmiştir, kuramsal olarak sunulan tartışma yetersizdir. Öneride kuramsal olarak sadece SOKÜM üzerine sınırlı bir sunum vardır. Proje önerisinde, ""yeni iletişim teknolojilerinin gelişmesiyle dünya toplumları kültürel olarak birbirine benzemektedir"", ""somut olmayan kültürel mirasın sürdürülebilirliğinin önündeki en büyük engel küreselleşmenin getirdiği problemlerdir"" gibi tespit cümleleri kullanılmış ancak bunların kuramsal dayanaklarına yer verilmemiştir. Bu tespitler küreselleşme ve kültür teorilerini dikkate almayı, var olan literatürü medya-teknoloji-kültür ekseninde değerlendirmeyi gerektirir.  Bu bağlamda sadece yerel kaynaklara başvurulması bir eksikliktir. Örneğin Unesco Dijital Kütüphanesinde somut olmayan kültür mirasının farklı coğrafyalardaki araştırmalarına hiç referans verilmemiştir. Türkiye’de yapılan araştırmalar konularına göre tasnif edilerek sıralanmış, literatürdeki boşluk ve yapılacak olan araştırmanın bu boşluğu nasıl gidereceği detaylı bir biçimde tartışılmamıştır. İletişim ve sürdürülebilirlikle ilgili, iyi iletişimin nasıl olacağına vb. ilişkin bir değerlendirme sunulmamaktadır. Proje önerisinin farklı bölümlerinde projenin amacı farklı tanımlanmıştır, projenin amacı yeterince belirgin tanımlanmamıştır. Öneride öncelikle ana bir amaç belirlenmesi, bir kültürel iletişim çalışması olarak, SOKÜM ile iletişim arasındaki ilişkinin sorunsallaştırılması önerilmektedir.  "	2,60
"Araştırma dünyanın birçok yerinde olduğu gibi, ülkemizde de siyasal süreçlerde etkin biçimde rol üstlenen sosyal medya ile siyasal hayatın önemli ve dinamik bir seçmen kitlesi olarak gençliğin siyasal partiler ve başkan adayları tarafından nasıl kavrandığını ve ele alındığını sosyal medya ölçeğinde araştırmaktadır.Ancak çalışmanın özgün değerini zayıflatan hususlar vardır: Daha önceki projesi önerisine yönelik olarak hazırlanan ortak raporda belirtildiği üzere ""araştırmanın literatüre hem kuramsal hem yöntemsel olarak katkı sunacağı ve önerinin bu nedenle özgün olduğu savunmasına yönelik olarak nitel ve nicel araştırma yöntemlerinin bir arada kullanılması bir çalışmayı zorunlu olarak özgün kılmaması"" durumu değişmemiştir. Çalışmanın sosyal medya platformlarının farklı kullanım karakterlerine sahip dört (Twitter, Facebook, Instagram, Youtube) platformu birlikte değerlendirmeyi hedeflemesi özgünlük açısından yeterli görülmemektedir. Projenin odak, kapsam ve amaç olarak yeniden düşünülüp kurgulanması gerekli görülmektedir. ""Amaç ve hedefleri"" başlığı altında yer bulan ""siyasal parti ve adayların sosyal medyanın özgün doğasını hangi ölçüde kavradıkları ve bu doğaya hazırlıklı olup olmadıkları"", ""sosyal medyanın bize ne söylediği, ne söyleyebileceği"" gibi sorular proje başlığı ve ana amaç ile örtüşmemektedir. Çalışmanın gençlik ile ilgili bölümüne ilişkin yeterli bir literatür tarama çalışması bulunmamaktadır, ""gençliğin nasıl sunulduğu ve konumlandırıldığı"" konusu genel olarak gençlik sosyolojisi referansları (kavramsal ve kuramsal çerçeve için) gerektirmektedir.Uluslararası literatürde sosyal medyanın politik kullanımını ve farklı sosyal ağ sitelerinin hem kullanım hem de kullanıcı profillerindeki farklılık nedeniyle politik katılımla olan değişik ilişkilerini konu alan çok sayıda araştırma olmasına rağmen proje öneri metninde bu literatür yeterince ele alınmamıştır. Farklı platformlardan dijital veri toplanacak olması ve bu verilerin ilerideki araştırmalarda kullanılabilir olması da bir araştırmayı özgün yapamaz. Özellikle ulusal ve uluslararası literatür taraması yetersiz olduğu için “Mevcut siyasal iletişim alan yazınında sosyal medya merkezli çalışmalarda ‘gençlik’ konusunu siyasal partiler ve başkan adaylarının sosyal medya bağlamında nasıl konumlandırdıklarının ilk kez kapsamlı çalışılacak olması ve bu yönüyle gençlik çalışmalarına bir katkı sunması bakımından da özgün değer taşımaktadır.” ifadesinde vurgulanan özgünlüğü tartışmalı hale getirmektedir.  24 Haziran seçimlerinde sosyal medyanın kampanyanın merkezinde yer alıp almadığı soruları başka bir araştırmanın konusu olabilir ve kıyaslamalı bir yaklaşım gerektirir. "	2,20
"Proje, Coğrafi Bilgi Sistemleri temelli bütünleşik bir koruma ve yönetim yöntemi oluşturulması, tüm dünyada çağın güncel ve önemli bir problemi olan kırsal koruma alanlarına köy enstitüleri bağlamında kavramsal, kuramsal ve yaratıcı fikirler açısından özgün katkı sağlama potansiyeline sahiptir. Ancak; aşağıda belirtilen eksiklikler tespit edilmiştir:Önceki panel raporuna istinaden şeker ve tekstil fabrikalarının da projeye eklendiği görülmektedir. Her ne kadar Cumhuriyet’in kırsal kalkınma projesi köy enstitüleri ile sınırlı olmayıp, daha geniş çerçevede, kırsal üretim ve endüstrileşme, modern kırsal yerleşimler, devlet üretim çiftlikleri ve bunlara bağlı tarım ve konut alanlarını bütün olarak içerse de; bunların arasında doğrudan ve organik bir ilişkinin varlığı da tartışmalıdır. Bu yaklaşımla köy enstitülerini onlara belirli bir mesafede yer alan şeker ve tekstil fabrikaları ile birlikte incelenerek ilişkilendirilmesinin kuramsal dayanağı net olarak açıklanmamış olup köy enstitüsü yerleşkelerinin korunması ve yönetimi için bütüncül bir yöntem önerisi geliştirilme potansiyeli zayıftır. Projede “modern kültürel peyzaj” tanımında UNESCO’nun bu konudaki belgelerine ve tanımlarına yer verilmektedir. Ancak bu tanımlar çalışma kapsamında irdelenecek alanlarla tam örtüşmemektedir. Kırsal yerleşim ve peyzajlarla daha ilişkili olabilecek ve literatürde çok önemli bir yere sahip olan Avrupa Peyzaj Konvansiyonu (European Landscape Convention, Florence, 20.X.2000) ile ICOMOS Floransa Deklerasyonu’na (The Florence Declaration on Heritage and Landscape as Human Values, 2014) referans verilmemiş olması önemli bir eksikliktir. Çalışma sonucunda kırsal kalkınma modeli geliştirilmesi ve modern kültürel peyzajlar için değer odaklı koruma ve alan yönetimi stratejilerinin oluşturulması için bir model önerisi oluşturulmasının çok iddialı bir hedef olduğu ve gerçekçi olmadığı düşünülmektedir."	2,80
"Proje önerisi, 2011 yılından bu yana Türkiye’ye sığınmış olan Suriyeli göçmenlerin barınma, sağlık, eğitim gibi temel insani ihtiyaçlarına yönelik çalışmalar yapan sivil toplum örgütlerinin (STÖ) insani yardım sağlamaya yönelik çalışmalarının tür ve nitelikleri yanı sıra, mekânsal organizasyonunu ve fiziksel mekân niteliklerinin belirlenmesini konu almakta ve bu STÖ’lerin çalışmalarını bir araya getirecek bir şemsiye modeli geliştirmeyi hedeflemektedir. Proje, önemli ve güncel bir konuyu ele alması nedeniyle özgün değer potansiyeli taşımakla birlikte, proje önerisinin kuramsal çerçevesi yetersiz bulunmuştur. Dünya ve Türkiye’de STÖ’lerin iç organizasyonları, piyasa, sivil toplum ve devlet birimleri/ temsilcileriyle ne tür ilişki ağlarına dayalı çalıştıklarına dair bir inceleme ve değerlendirmenin yapılmadığı ve literatürle bağlantısının kurulmadığı görülmüştür. Proje önerisinde, proje başladıktan sonra bu incelemenin yapılacağı söylense de bu aşamanın proje başvuru öncesinde tamamlanması gerekir. Öneride bir yandan hiyerarşik bir örgütlenmeye vurgu yapılırken, diğer yandan model kurgusunda yatay örgütlenmeler öne çıkarılmaktadır. Bu durum çalışmanın odağını belirsizleştirmekte ve önerinin özgün değerini olumsuz yönde etkilemektedir. Projenin iki odağının olduğu anlaşılmaktadır; STÖ’lere ilişkin sosyal ve yönetimsel açıdan bir şemsiye model önerilmesi ile STÖ’lerin mekânsal dağılımları faaliyet gösterdikleri mekanların kullanım sürecinde yeterlik ve niteliklerinin değerlendirilmesidir. Ancak araştırmanın bu iki odağının birbirleriyle ilişkisi net kurulmamıştır. Kullanım Sürecinde Değerlendirmeye (KSD) ilişkin literatür yeterli düzeyde irdelenmemiş, bu önerinin bu literatür içindeki özgün değeri belirtilmemiştir. Ağırlıklı olarak sosyal bilimler alanında yürütülen önceki çalışmalarda, sorunun mekânsal boyutunun yetersiz kaldığı savunulmuş olsa da, projenin özgün değerine ilişkin anlatımlarda, mekânsal yapıdan çok örgütsel yapı ve sosyal hedeflere odaklanılmış olması çelişkili bulunmuştur. Proje önerisinde Almanya'da uygulanan bir modele referans verilse de bu örneğin proje ile ilişkisi kurulamamış; Türkiye’deki literatür ve pratikler göz ardı edilmiştir. “Geçici Koruma Statüsü”, “Mülteci”, “Sığınmacı”, “Göçmen” kavramlarını detaylı olarak tartışılmamış olup, proje kapsamında hangi gruba odaklanıldığı netleştirilememiştir. Dolayısıyla projede geliştirilecek şemsiye modelin hangi göç sorunlarına nasıl rehberlik yapacağı belirsizdir."	2,40
Proje önerisi gelişen teknolojiye bağlı olarak dijital mecranın mekan algısını ne derece etkilediğini kültürel miras üzerinden gerçekleştirilecek oyunlaştırma yöntemleri ile belirlemeyi amaçlamaktadır. Çalışmanın kültürel miras, dijital teknolojiler, sanal ve artırılmış gerçeklik, oyun tasarlama/programlama, mekan algılama, öğrenmeye ilişkin haritalama olmak üzere çok farklı boyutları bulunmaktadır. Bu geniş kapsam nedeniyle ilgi çekici bir yaklaşım sergileyen çalışma, kültürel miras konusunda bilgi ve farkındalığın artması için teknolojik yaklaşımların kullanılması ve bunun mekansal algı üzerindeki etkisinin ölçülmesi açısından özgün bir nitelik içermektedir. Kültürel miras niteliğindeki yapı ve çevrelere ilişkin bilgi ve yorumların ileri bilişim teknolojileri kullanılarak ve oyunlaştırılarak kullanıcıya aktarılması ve bu mekânsal deneyimin kullanıcıdaki zihinsel etkilerinin araştırılması ve ölçülmesi proje önerisinin özgün yanını güçlendirmektedir. Bunun yanı sıra önerilen proje, sadece sonuç ürün geliştirme odaklı olmayıp, kullanıcı deneyimine önem vermektedir. Bu açıdan da, geliştirilecek olan ortamla etkileşime giren bireyin kültürel miras ile ilgili bilgiyi edinirken zihinsel süreçlerinin araştırılması projenin bir diğer özgün katkısıdır. Ancak bu zihinsel süreçlerin araştırılması konusunda özellikle zihinsel haritalama literatürünün kapsamlı olarak değerlendirilmemiş olması, yöntemsel eksikliklerin bulunması ve ekip içinde uzman araştırmacı/danışman bulunmaması elde edilecek bulguların sağlıklı olarak değerlendirilmesini olumsuz etkileyebileceğinden projenin özgün değerini zayıflatmaktadır.	5,20
"Mimari proje yönetim sürecinde bir süredir etkin olarak kullanılan yapı bilgi modellerinin (BIM), kültürel miras niteliğindeki yapıların mimari koruma proje üretim ve yönetim süreçlerinde kullanımı son yıllarda öne çıkan önemli bir konu olup, bu nitelikteki yapılar için özelleşen tarihi yapı bilgi modellerinin (HBIM) geliştirilmesine yönelik çalışmalar gündeme gelmiştir. Bu konunun gelişmesi için yurtdışında çeşitli araştırma, uygulama ve yayınlar olmakla birlikte, mimari miras açısından çeşitlilik ve zenginlik taşıyan Türkiye’deki çalışmalar oldukça azdır. Çalışmanın bu açıdan da önemli katkıları olacağı düşünülmektedir.  Mimari miras niteliğindeki tarihi yapılarda, hem inşa edildikleri dönemlerdeki geleneksel üretim teknikleri nedeniyle, hem de zaman içinde doğal ve insan kaynaklı etkenlerin bu yapılarda neden olduğu değişim ve bozulmalara bağlı olarak, yapı bileşenleri, malzemeleri ve yapım teknikleri açısından standart form ve ölçülerden bahsetmek mümkün değildir. Bu nedenle tarihi yapı modellemelerindeki yapı bileşenleri tipik yazılım kütüphaneleriyle eşleşmemektedir. Bu proje çalışılan örnekler üzerinden tanınan örüntü ve birimlerin nicel ve nitel tüm bilgileri ile ilgili tarihi yapı bilgi modeline girdi oluşturacak veri setleri oluşturmayı hedeflemekte olup, bu açıdan da özgün katkı sağlayacaktır.Araştırma belirli bir döneme ait tanımlı ve kısıtlı yapı bileşenleri, malzemesi ve yapım tekniğine odaklansa da, bu çalışmadan elde edilecek veriler ve bilgi birikimi, ileride farklı bileşen, malzeme ve yapım tekniğine sahip tarihi yapılarda yapılacak çalışmalara yöntemsel katkı sağlayacak; bu da hem uluslararası hem de ulusal ölçekte HBIM çalışmalarının gelişmesini destekleyecektir.Ancak, projenin hem proje yürütücüsü hem de başka araştırmacılar tarafından bu konuyla ilgili olarak yapılmış araştırmalarla ilişkisinin daha iyi tanımlanması gereklidir. "	5,20
Mega-projelerin kentsel ranta etkilerini tahmin etmeyi/simulasyon ve ölçmeyi hedeflemesi açısından proje önemli bulunmuştur. Ancak öneride kentsel ranta ilişkin önemli kuramcılara (Alonso, Mills ve Muth, Fujita) atıf yapılmaması sebebiyle literatür eksik bulunmuştur. Rant ve arazi değeri kavramları farklı olmasına rağmen öneride birbirlerinin yerine kullanıldığından projeden elde edilecek bulguların hangisi için geçerli olacağı değerlendirilememektedir.Projede birden farklı teknikle rant modellemesi yapılacağı söylenmiş ancak bu tekniklerin ne için ve ne biçimde bir araya getirilerek rantın ölçüleceği konusunda herhangi bir açıklama yapılmamıştır. Ayrıca projede önerilen yöntemin ulaşılmak istenen amacı karşılayamayacağı düşünülmektedir. Yöntemsel yenilik potansiyeli bulunsa da, önerilen yöntemin bu alanda kullanılabileceği ikna edici şekilde tartışılmamıştır. Bu nedenle projenin özgün değeri yeterince ortaya çıkmamaktadır.	2,75
Proje önerisi, kentlerde ulaşım yoksulluğunu ölçümleme ve haritalamaya yönelik, ölçümleme parametreleri geliştirerek oluşturulacak olan modeli İstanbul kenti örneğinde, farklı kesimlerin ulaşım yoksulluğuna maruz kalma düzeylerini belirlemeyi ve ulaşım yoksulluğunun mekâna ne şekilde yansıdığını haritalama yöntemiyle ortaya koymayı hedeflemektedir. Ulaşıma erişebilirlik konusunu yoksulluk düzeyleriyle ilişkilendirecek olan bu çalışma, özgün bir model geliştirerek bilime kuramsal olarak özgün katkı yapma potansiyeline sahiptir. İstanbul özelinde ulaşım politikalarının, ulaşım yoksulluğunu dikkate alan bu model üzerinden geliştirilecek olması, bu araştırma projesinin uygulamaya yönelik değerli sonuçlar sağlayacağını düşündürmektedir.    Ancak araştırma önerisinde parametrelere ilişkin detaylı bir tartışma yapılmamış olması, projenin özgün değerini kısıtlamaktadır. Ayrıca proje sonucunda elde edilmesi beklenen kapsayıcı ulaşım modelini tarif edecek parametreler ile araştırmanın dayandığı ulaşım yoksulluğu parametrelerinin kuramsal ve kavramsal olarak örtüşüp örtüşmediği tartışılmamıştır. 	5,40
Mekânsal dönüşüm ve hareketliliğin yerleşik yaşlılar üzerindeki etkileri ülkemizde az çalışılmış bir araştırma konusudur. Genellikle mekan boyutundan bağımsız çalışan sosyal hizmet, sosyal politika, sosyoloji, psikoloji, sosyal psikoloji ve gerontoloji disiplinlerine yaşanan çevre (ev, mahalle, semt, şehir ve ülke) değiştirildiğinde ne tür bir deneyim yaşandığı ne tür stratejiler geliştirildiği açığa çıkarılabilecektir. Şayet uygun, anlamlı ve geçerli bir çerçevede gerçekleştirilirse, önerilen çalışma, yerel yönetim, sosyal hizmet,  sosyal politika, kent planlama ve kentsel demografya çalışmaları için özgün referanslar bakış açıları araştırma soruları uygulamalı çalışmalar için referanslar üretme potansiyeline sahiptir.Ancak önerilen projede konunun temel bileşenlerine ilişkin kavramsal çerçevede eksiklikler bulunmaktadır. Nitekim çevresel stres kavramı, yaşlanma ve mekansal hoşnutluk açısından çevre-davranış (environment-behavior) teori alanına girilmemiş, çevresel adaptasyon model ve kavramlarından bahsedilmemiş ve kentsel dönüşüm yazını eleştirel boyutta irdelenmemiştir.Diğer taraftan, projenin farklı meslek alanlarına (planlama, mimarlık, sosyoloji vb.) yapacağı özgün katkı yeterince ortaya konulmamıştır.	4,00
Proje önerisi, Türkiye coğrafyasında tarihi yollar üzerinde ve kentlerde konumlanan tarihi kervansaraylar ve hanlara ilişkin 13.-19. yüzyıllar arasında seyahatnamelerde aktarılan gözlem ve bilgileri sistemli bir biçimde toplamayı ve yapıların bugünkü durumlarının mimari belgelemesiyle karşılaştırmayı hedeflemektedir. Araştırmanın, seyahatnamelerden yararlanarak bu yapılarda sosyo-mekânsal pratiklere ve gündelik yaşam ile mimari biçimlenme arasındaki ilişkilere odaklanması ve kıra dair tarihsel değerlendirme yapma potansiyeli olumlu bulunmuştur. Ancak aşağıda belirtilen hususların özgün değeri sınırlandırdığı düşünülmektedir:     Konu disiplinlerarası bir çalışmayı içerse de konunun ele alınışının mono-disipliner olması olumsuz olarak değerlendirilmiştir. Araştırmanın metinsel olarak yalnızca seyahatnamelere dayandırılması araştırmayı sınırlandırmaktadır. 13.-19. yüzyılları tek bir dönem gibi ele alınması, zaman içerisinde değişen sosyal pratikleri,  mekansal deneyimleri ve algıları göz ardı etmektedir.Anadolu’daki Selçuklu kervan yolları ve bu yollar üzerindeki kervansaraylar üzerine çok sayıda çalışma ve haritanın mevcut olduğu bilinmektedir. Ancak proje önerisinde bu konudaki literatür yetersiz bulunmuştur.Edebi metinlerden yola çıkarak sosyo-mekansal okuma yapmaya ilişkin projenin özgünlüğünün ortaya koyulacağı bir kuramsal çerçeve sunulmamıştır.	3,40
Bu çalışmada Mersin ilindeki kırsal yerleşmelerin 2007-2018 dönemindeki nüfus değişimini etkileyen faktörler incelenmektedir. Literatürdeki çalışmalar sorunu (kırsal nüfustaki azalmayı) ekonomik faaliyetlerin sınırlılığı ve hizmetlerin yetersizliği ile açıklamaktadır. Bu çalışmada ise kentsel hizmetlere erişim olanaklarının kırsal yerleşme nüfus artışında daha etkili olabileceği, kentsel alanlarda uzak yerleşmelerde ise nüfus kaybının daha hızlı olduğu iddia edilmektedir. Çalışma 13 ilçede 505 kırsal yerleşmeyi kapsayacaktır. Proje kapsamında kırsal yerleşimlerin tipolojileri ve sınıflandırılması hedeflenmiştir. Kırsal yerleşim tipolojileri ve sınıflandırılmasına yönelik KAMAG projesi ile kısmen örtüşmektedir. Öneri projede bu çalışmaya değinilmesi ve bu çalışmadan farklılıkların ortaya konulması olumlu değerlendirilmiştir.Ancak “kırın itmesi, kentin çekmesi” konusunda geniş bir literatür bulunmaktadır. Bu literatürün kentsel bölge bağlamındaki yerleşmelerde ne derece geçerli olduğu tartışmalıdır. Proje önerisinin mevcut literatürden farkı ve yapacağı katkı net olarak ortaya konulmamıştır. Nüfus kaybına yol açan bağımsız değişkenlerin katkılarının kentsel bölge dinamiklerinin Mersin ili özelinde sadece çoklu regresyonla açığa çıkarmak bağlam etkisini (bağımsız ve bağımlı değişkeni aynı anda etkileyen karıştırıcı değişkenleri) dikkate almaz. Kentsel bölge oluşum süreçlerinin niteliği bilinmekte geçerliliği teslim edilmekte, ancak gereği yerine getirilmemektedir.Bu nedenlerle çalışmanın Mersin’de yerleşim sisteminin dinamiklerinin anlaşılmasına ve literatüre kuramsal ve yöntemsel açıdan yenilik getirmeyeceği ve katkının sınırlı olacağı değerlendirilmiştir.	2,80
"Proje önerisi mevcut bilimdeki eksiklikleri ortaya koymakta ve bilişsel, tutumsal ve davranışsal bileşenlerin arasında etkileşime de odaklanarak ""güven"" oluşumunda kavramsal ve kuramsal bir katkı sunmayı hedeflemektedir. Çok disiplinli (siyasal psikoloji ve siyasal iletişim) bir yaklaşımla güvenin farklı boyutları arasındaki ilişki çalışılarak yaratıcı ve yenilikçi bir öneri sunulmaktadır. Ancak aşağıdaki hususların projenin özgün değerini düşürdüğü düşünülmektedir.Konu ile sunulan yazın taraması çoğunlukla Batı demokrasileriyle ilgili veriler ve çalışmalar içermektedir. Türkiye’ye dair ilgili yazın ve bulguları yer verilmemesi bir eksikliktir. Örneğin Türkiye’de güven düzeylerinin nasıl seyrettiği, insanların haberleri nereden aldığı (sosyal medya vb.) gibi verilere yer verilmemiştir. Araştırmanın tamamen Türkiye’de gerçekleştirileceği düşünülürse bu durum araştırmanın özgün değerini olumsuz etkilemektedir.Araştırma düşük kaliteli enformasyonun güvensizliğe yol açtığı varsayımına dayanmaktadır. Bu varsayımın geçerliliği yeterince irdelenmemiştir. Ayrıca bu konudaki alternatif önermeler tartışılmamıştır. Örneğin enformasyonun kalitesinden ziyade içeriği (yolsuzluk haberleri, skandallar vb.) kişilerin güvenini etkileyebilir mi? Benzer bir şekilde toplumda yaygın bir güvensizlik olduğu vurgulansa da Türkiye özelinde bu konuda bir kanıt sunulmamıştır."	4,40
"Proje, önemli bir politika gereksinimine işaret etmekte ve Suriye'den gelenlerin önündeki imkanlardan biri olan geri gönderilme süreçlerinde karar alacak mercilerin Suriyelilerin görüşlerini dikkate alması için gerekli akademik çalışmayı gündeme getirmektedir. Bu anlamıyla Türkiye’deki bilimsel çalışmaların eksikliği açık bir şekilde ortaya konmuştur. Ancak aşağıda belirtilen unsurlar projenin özgün değerini önemli miktarda azaltmaktadır:Mültecilerin geldikleri ülkelere geri dönüşünü belirleyen tek etken kaynak ülkenin siyasi durumu değildir. Ülkenin ekonomik durumu, değişen demografik yapısı, sağlık, eğitim vb. gibi hizmet ve altyapı olanaklarının durumu gibi etkenlerin de rol oynaması beklenir. Ayrıca kişinin sosyal çevresinin ne durumda ve nerede olduğunun da göz önüne alınması gerekir. Mevcut öneride bu etkenlere değinilmemiş, sadece Suriye yönetimiyle ilgili ideolojik ve siyasal algılar vurgulanmıştır. Projenin hedefleri olumlu olsa da akademik özgün değer olarak ne katkı sağlayacağı ve bilhassa siyasa yapımında ne tür faydalar ortaya koyacağı muğlaktır. Zorunlu göçe sebep olan temel unsurun iç savaş olması sebebiyle pek çok Suriyeli mültecinin ""ideolojik ve siyasi algılar""ının mevcut Suriye yönetimiyle farklı olması şaşırtıcı olmayacaktır. Bu durumun tespitinin, Suriyeli mülteciler sorununun çözümünde ülkemize ve insanlığa ne kazandıracağı projede yeterince detaylandırılmamıştır. Özgün değeri doğrudan etkileyebilecek bir unsur da araştırma yönteminin ve örnekleminin nasıl uygulanacağıdır. Tespit edilmeye çalışılan ""Suriyeli mültecilerin ideolojik ve siyasi algısının tespiti"" kriteri ile geri dönüş stratejisi belirlenmesi ilişkisi, görüşme yapılacak kişilerin sosyo-ekonomik profili, Türkiye'deki entegrasyon seviyeleri ve Suriye'den beklentileri ile ilgili elde edilecek veriler, projenin beklenen sonuçları ile uyumlu olmayacaktır. Çalışmanın alandaki eksikliği nasıl gidereceği, Türkiye'den çıkarılacak sonuçların daha genellenebilir hale nasıl getirileceği ve Türkiye dışı yazındaki hangi eksikleri kapayacağı konusunda yeterli içerik sağlanmamıştır. İlgili bilim alanına kavramsal, kuramsal bir katkı iddiası araştırmada bulunmamaktadır."	2,40
Proje önerisi belirli ölçüde özgün değere sahip olmakla birlikte, zorla yerinden edilmiş belirli bir coğrafyadaki insanların deneyimlerinden yola çıkarak, Suriyeli mülteciler örneğinde bir model geliştirme çabası çok tutarlı görünmemektedir. Bu anlamda ülkemizde bulunan Suriyelilerin geri dönüşlerine ilişkin Bosna-Hersek örneğinden yola çıkılarak öneriler geliştirilmesi gerçekçi değildir. Bosna-Hersek örneğiyle ilgili yapılmış çeşitli araştırmalar ilgili yazında mevcuttur. Dolayısıyla, konunun ele alınış biçiminin ilgili alanda kavramsal, kuramsal ve yöntemsel özgün bir katkıda bulunamayacağı düşünülmektedir.Projenin kullandığı uluslararası göç terminolojisi açısından önemli hataları bulunmaktadır. Örneğin zorla göç edenler, yerinden edilenler, ülke dışına gönderilen mülteciler gibi farklı kavramlar birbirleriyle çelişir şekilde kullanılmıştır. Bunun yanında öneride resmi kaynaklardan alınmış olan bilgilerin kullanımında yanlışlık olduğu dikkat çekmektedir. UNHCR’da verilen sayılar zorunlu olarak yerinden edilmişlerin sayıları ve tüm kategorileri kapsamaktadır. Yani vatansızlar, mülteciler, sığınma talepçileri, ülke içinde yerinden edilmiş olanlardır. Proje önerisinde bu veriler tutarsız bir şekilde kullanılmaktadır.Araştırmada öngörülen Bosnalı mültecilerin tecrübesinden sözlü tarih ile yararlanma düşüncesinin katkısı eleştirel bir şekilde aktarılmamıştır. Kıyas yapılan olayların neredeyse otuz yıl önce olduğu düşünülürse, bu örnek özgün bir değer oluşturmamaktadır.Hem uluslararası göç hem de iç savaş üzerine var olan kaynaklara ait yazın taramasının proje önerisi oluşturmak için yeterli seviyede olmadığı değerlendirilmiştir.Özgün değerin zayıf bulunmasının bir nedeni de yöntemdeki eksikliklerdir. Örneğin: 1. Bosnalıları kategorize ederken kullanılan etnik kimlik ve çoğunluk olduğu yere dönüp dönmeme kriterinin gerekçelendirmesi ilgili literatüre yeterli ölçüde atıf yapılmadan gerçekleştirilmiştir. 2. Bosna-Hersek örneğinde ülke içinde yerinden edilmiş insanlarla (IDP) görüşme yapılması Türkiye'deki Suriyeli mülteciler konusunda karşılığa sahip değildir. Zira, proje Suriye içinde yerinden edilmiş insanlarla görüşmeler yapmayı önermemektedir. Bu bağlamda, bu araştırma grubunun projeye hangi katkıyı sağlayacağı konusu açık değildir. 3. ‘Opportunistic sampling’ (veya ‘convenience sampling’) yöntemi kullanılırken izlenecek yol konusunda yeterince bilgi verilmemiştir. 4. Araştırmanın Türkiye ayağındaki görüşmeler sadece dört cümle ile anlatılmıştır. Örneklemin nasıl seçileceği hakkında bilgi verilmemiştir. 	1,20
Proje üç noktada önemli bir özgün değeri bulunmaktadır. Birincisi, “bilişimsel sosyal bilimler” yöntemlerini geliştirmek ve çatışma etütlerine uyarlayıp entegre etmesidir. İkincisi, silahlı çatışmalar alanında, özellikle, devlet-dışı silahlı aktörler, silahlı çatışma, dijital iletişim ve şiddet sosyolojisi ekseninde oluşturacağı veri tabanı ve ulaşacağı analizler ile yeni ampirik araştırmaların gerçekleştirilmesine yardımcı olmasıdır. Üçüncüsü, oluşturulacak veri tabanının ve elde edilecek bulguların Türkiye’nin güvenlik politikalarına özgün bir pratik-politik katkı yapacak olmasıdır.Öneride, daha önce ifade edilen eksikliklerin büyük oranda giderildiği görülmektedir. Özellikle, kavramsal ve kuramsal çerçevenin dayandığı varsayımlar ve önermeler geliştirilerek, araştırma soruları ve hipotezlerin birbirileriyle ilişkilendirilmesi konusunda önemli bir aşama kat edilmiştir. Ayrıca silahlı devlet-dışı aktörlerin hangi kriterler çerçevesinde, nasıl belirleneceği de netleştirilmiştir. Son olarak, bu proje önerisinin TÜBA-GEBİP 2018 ödülü alınan projeyle farklılıkları da büyük oranda ortaya konulmuştur.Araştırma sorularının ortaya koyduğu literatür çoğunluk olarak bağımsız değişkenleri anlatırken bağımlı değişken olan “etkileri” inceleyen literatüre yer verilmemiştir. Kuramsal ve kavramsal tartışma yapılmış ancak yöntemle ilişkisi yeterince kurulamamıştır. Projede incelenen olgunun, yöneltilen araştırma sorularının, hipotezlerin ve hipotez testlerinin kuram-yöntem ilişkisi zayıf kalmıştır. Sonuç olarak projenin özgün değeri de büyük oranda yönteme dayandırıldığı için bu hususlar özgün değeri zayıflatmıştır. 	4,60
"Proje önerisi, sosyal ağ analizi ve olay veri analizi çerçevesinde Türkiye'nin, son yirmi yılda küresel yönetişimdeki etkinliğini anlamak için, beş başlıkta toplanan küresel politikalar üzerinden G20 içinde yer alan kimi forum, örgüt ve devletlerle etkileşimlerini ve bağlantılarını inceleyerek bir veri seti oluşturmayı ve bunları görselleştirmeyi öngörmektedir. Bu sayede öneri, Türkiye'nin küresel Kuzey bloğuyla mı, yoksa küresel Güney bloğuyla mı daha fazla etkileşim içinde olduğunu göstermeyi hedeflemektedir. Bu bağlamda öneri hem benimsediği analiz yöntemi açısından hem de Türkiye'nin gücünü ilişkisel unsurlar ya da ağlar üzerinden okuyarak konu açısından bilime ve literatüre özgün bir katkı sunacağı iddiasındadır. Türkiye’nin uluslararası ilişkileri üzerine uluslararası düzeyde ve ülkemizde geniş ve zengin bir literatür bulunmaktadır. Bu projenin mevcut çalışmalardan ayrıksı ve dolayısıyla özgün yönü ‘ağ teorisi’ çerçevesini ve ‘sosyal ağ analizi’ yöntemini kullanarak Türkiye’nin küresel yönetişimdeki konumunu ve ilişkisel gücünü küresel ağlar üzerinden ortaya çıkaracak ve gösterecek olmasıdır. Böylece, bu çalışma Türkiye’nin uluslararası ilişkileri çalışmalarında ağ kuramı ve sosyal ağ analizi çerçevesinde öncü bir rol oynama iddiası ve potansiyeli taşımaktadır. Türkiye’nin ağ gücünde etkili olduğu ilişkileri ve konu alanlarını ortaya koymasının yanında, en az etkileşimde olduğu aktörlerle potansiyel çatışma noktalarını ve farklılıklarını göstermesi ve ülkenin ağ gücünün zayıf olduğu alanları sınırlılıklarını ortaya çıkarması açısından da proje önem arz etmektedir.Tüm bunlarla birlikte, her şeyden önce önerinin Küresel Kuzey /Küresel Güney gibi günümüz dünyasında tartışmalı hale gelmiş bir kavramsallaştırmayı genel ve reel bir varsayım olarak benimsemesi, hatta bunları birer ""blok"" olarak tanımlaması oldukça tartışmalı ve çok da geçerli olmayan önkabullerdir. Dolayısıyla Türkiye'nin bunlardan hangisiyle daha güçlü bir ağ ilişkisine sahip olduğunun sorunsallaştırılması ve bunun projenin temel araştırma sorusu olarak ortaya konması doğru bir yaklaşım değildir. Bu kavramsal çerçeveden çıkarılan temel araştırma sorusu ve diğer yardımcı soruları da projenin özgünlüğüne katkı yapacak nitelikte değildir. Bir başka deyişle, hipotezlerde malum tespitlere ilişkin herhangi bir ""açıklayıcı neden (bağımsız değişken)"" bulunmadığı için bunlar herhangi bir araştırmayı gerektirmeyecek nitelikte, basit gözlem ve verilerle elde edilebilecek birer durum tespiti ya da sonuçlardır. Hipotezler teorik argümanlardan ziyade yapılmış gözlemlerin özeti şeklindedir ve deterministik nedenselleme görülmemektedir. Bu nedenle hipotezlerin test edilmesi sorunlu olacaktır zira projede hipotezler değişkenler arası ilişkileri değil vakalarla ilgili gelişmeleri betimleyici niteliktedir.Araştırma sorusu olarak ortaya konulmasına rağmen Türkiye’nin küresel politikalarında ve ilişkilerinde değişimin nasıl açıklanacağı ele alınmamaktadır. Proje önerisinde 2000’li yıllardan başlayarak 2020 yılına kadar olan 20 yıllık dönemden kırılma sayılabilecek yıllar seçerek o yılların sosyal ağ analizini yapmayı planlanmaktadır. Bu amaçla odaklanılacak yıllar 2000, 2010, 2016 ve 2020 olarak tespit edilmiştir. Bu 4 yılın sosyal ağ analizi ile değişimin gözlemleneceği ifade edilmiştir. Ancak projede bu kırılma yıllarının hangi kriterlere göre seçildiği ve bu yıllar arasındaki değişimin nasıl izah edileceği ortaya konmamıştır. Özellikle 2020’nin kırılma projeksiyonun hangi temeller üzerine yapıldığı belli değildir. Mevcut çerçevenin iddia edilen değişimi açıklama konusunda imkanları ve kısıtları dile getirilmemiş ve tartışılmamıştır. Kısaca, projenin çerçevesini oluşturan ağ teorisinin ve sosyal ağ analizinin Türkiye’nin küresel ilişkilerinde ve politikalarında yaşanan değişimi nasıl açıklayacağı ortaya konmamıştır.Düğümlerarası bağlantı konularının hangi kriterlere / kuramsal referanslarla belirlendiği açıklanmamıştır. Projede ele alınan güç yaklaşımının (ağ gücü) geleneksel güç tanımlamalarından nasıl farklılaştığı detaylandırılmamıştır. Bu bağlamda ağ gücü perspektifinin Türkiye’nin uluslararası ilişkilerini anlamada nasıl yardımcı olacağı, literatüre nasıl katkı sağlayacağı da ortaya konulmamıştır. Proje Uluslararası İlişkiler literatürüne bu alanda hali hazırda yapılmış olan çalışmalar düşünüldüğünde ampirik bir katkı sağlayacaktır fakat teorik ve metodolojik olarak mevcut çalışmalara yeni bir yaklaşım önermemektedir."	2,80
Önerilen proje, uluslararası krizlerde krizin özelliklerine ve arabulucunun niteliklerine uygun bir arabuluculuk öneri modeli geliştirmeyi planlamaktadır. Daha önceki bilimsel değerlendirme raporunda da belirtilen arabuluculuk niteliklerinin en faydalı arabuluculuk tekniğine neden etki edeceğinin mevcut proje önerisinde tartışılmadığı anlaşılmaktadır. Ayrıca, arabulucu ülke özelliklerinin krize ve krizin özelliklerine ek olarak arabuluculuk türü ve arabuluculuğun etkinliği üzerine etkisinin olabileceğini ortaya koyabilecek bir modelin olmaması ve dolayısıyla proje önerisinde belirtilen hipotezler için kuramsal altyapının belirtilmemesi veya olmaması özgün değeri kısıtlamaktadır. Ek olarak, yapılacak katkının ve kullanılacak yöntemlerin detaylı olarak belirtilmemesi özgün değerin tespitini zorlaştırmaktadır. Yapılacak katkının veri setinin güncellenerek literatürdeki benzer modellerin kullanılması ve/veya literatürdeki modellere sadece birkaç arabulucu ülke özelliğinin (örneğin imparatorluk geçmişi) eklenmesi olarak kalabileceğinin tahmin edilmesi, projenin özgün değerini sınırlamaktadır.	2,25
"Proje önerisi, Türk dış politikası üzerindeki etkileri günümüze dek devam eden önemli bir konu hakkında tasarlanmıştır, bu yönüyle de değerlidir. Türk akademisyenlerin Kıbrıs meselesinin muhtelif yönleri hakkında ve gazilerle mülakatlar yoluyla yapacağı bilimsel çalışmalar özgün değer üretme potansiyeline sahiptir. Projenin üç özgün değerinin olduğu iddia edilmiştir. Bu iddialardan ilk ikisinin özgünlük bakımından değerli ve önemli olduğu görülmekle birlikte üçüncü iddianın uygunluğu konusunda şüpheler doğmuştur. Özelikle öneride geçen “Kıbrıs Barış Harekatı’nı yeni bir bağlama yerleştirerek Türk toplumu tarafından nasıl anımsandığını analiz edecektir” iddiasının gerçekleşme ihtimali düşük görülmüştür. Çünkü kısmen yöntemle de ilgili bir sorun, gazi ve gazi ailelerinden elde edilecek verilerin genel toplumsal hafızayı nasıl temsil edeceğidir. Bu yönüyle bir önceki panel raporunda belirtilen temsille ilgili sorunların giderilemediği tespit edilmiştir. Zira mülakat yapılacak olan kişilerin toplumun genelinin görüşünü temsil etme yeteneği bulunmamaktadır. Proje önerisinde ""büyük anlatı"" (grand narrative) ifadesi sıklıkla kullanılmaktadır. Fakat proje neticesinde Kıbrıs Barış Harekatına dair mevcut büyük anlatının nasıl yeniden ele alınacağı, hipotez eksikliği ve Sosyal Psikoloji ile Uluslararası İlişkiler disiplinlerinin nasıl bir araya getirileceği konusundaki eksiklikler nedeniyle belirsiz bırakılmıştır. Bu nedenle projenin literatüre kavramsal ve veri düzeyinde bir yenilik yapma iddiası bulunsa da, proje önerisinin kuramsal ve metodolojik olarak herhangi bir orijinallik taşıdığını söylemek mümkün görünmemekte, “büyük anlatı” literatürüne bir katkısı olacağı düşünülmemektedir. Ayrıca Kıbrıs Barış Harekatına ilişkin çalışmalar yapanlar dışındaki uzmanlara veya akademik camiaya bir katkısı olma ihtimali düşük bulunmuştur.  "	3,80
"Projede, BM çerçevesinde R2P'nin kurumsal yapısına ve uygulamalarına dair tartışmalarda Türkiye'nin tavrı ve yönelimleri ile R2P vakalarında Türkiye'nin izlediği politikaların kurumsal davranış ve politika davranışı ekseninde karşılaştırmalı olarak incelenmesini öngörmekte; projenin özgünlüğünün de buradan kaynaklandığı vurgulanmaktadır. Ancak projenin içeriği bu amaç ve hedefleri gerçekleştirecek niteliği haiz değildir. Şöyle ki:Projede R2P konusunun önemi yeterince açıklanmakla birlikte, esas proje konusunu oluşturan Türkiye'nin R2P konusundaki tutumunun incelenmesinin neden önemli olduğuna hiç değinilmemektedir. Ayrıca bu bağlamda Türkiye'nin R2P vakalarında gerçekten incelemeye değer özel bir tutumunun olup olmadığı ve bunun BM'deki olası etkisi/önemi yeterince tartışılmamıştır. Bu da projenin öneminin anlaşılmasını zorlaştırmaktadır. Projenin ikinci ana hedefi birincide elde edilen sonuçlardan hareketle Türkiye’nin R2P konusunda ne gibi politika geliştirme katkılarının olabileceği ve BM çatısı altında oluşturulan çeşitli R2P inisiyatiflerine sunabileceği rollerin belirlenmesidir. Oysa Türkiye ne onlarca ülkenin katılımcısı olduğu R2P’nin Dostları Grubu’na üyedir, ne de konu ile ilgili sayılan diğer inisiyatiflerle ya da sayılmayan (Global Centre for the Responsibility to Protect) oluşumlarla ilgilidir. Bu ilgisizlik net olarak ortada iken, bir proje çerçevesinde hem Türkiye’nin çok sayıdaki örnek olay üzerinden politika yaklaşımının belirlenmesi hem de politika geliştirme ve BM çerçevesinde kurumsal değişim noktasında katkılarının araştırılması bir özgünlük taşımamaktadır. Öneride projenin önemli bir amacının kurumsal ve politika davranışına dair geliştirilecek olan bütüncül analizden yola çıkarak Türkiye için politikalar geliştirmek olduğu ifade edilmektedir. Fakat bu politika geliştirmenin nasıl hayata geçirileceği ikna edici biçimde ortaya konmamıştır. Özellikle ilgili alandaki kamu paydaşları ile nasıl bir ilişki geliştirileceği, hangi kurumlar üzerinden, hangi kanallarla bu etkinin gerçekleştirileceği belirsizdir. Dolayısıyla politika geliştirme açısından özgün bir katkı beklenmemektedir.Proje önerisinde, normun uygulamada karşılaştığı sorunlara ve tutarsızlıklara hangi unsurların neden olduğunun saptanması ile norm gelişimi/geliştirme arasındaki bağlantıyı kuracak teorik, analitik veya kavramsal bir çerçeve kurulmamıştır. Diğer ifadeyle, salt ampirik/sosyolojik nitelikte bir norm araştırmanın normun geliştirilmesine yönelik katkısının ne ve nasıl olacağı açıklanmamıştır.Koruma sorumluluğu normunun ‘geliştirilmesi’ ifadesiyle neyin amaçlandığı (kavramsal, etik-normatif, politik veya sosyal-psikolojik boyutlarından hangisinin geliştirileceği) ilgili literatüre atıfta bulunarak açıklanmamıştır. Proje önerisi normun uygulamada karşılaştığı sorunlara dikkat çekerek geliştirilmesi gerektiğini önermekte, ancak bu sorunların hangi boyutuyla ele alınacağını belirtmemektedir. Bir başka deyişle, projenin çerçevesi ve meseleye bakış tarzı çok açık değildir; projenin analitik sınırları çizilmemiştir. Bu projenin temel çerçevesinin ampirik mi yoksa normatif mi, sosyolojik mi yoksa etik mi, kavramsal mı yoksa politik mi olduğu açık değildir. Bu yüzden, normun nasıl, hangi çerçevede geliştirileceği de açık değildir. Önerilen projenin, yürütücünün “UN General Assembly Dialogues on the Responsibility to Protect and the Use of Force for Humanitarian Purposes” başlıklı yayınından nasıl farklılaşacağı veya bunun ötesinde nasıl bir özgün katkı yapacağı belirtilmemiştir. Zira R2P meselesinin resmi gündem maddesi olarak yer verildiği üç toplantıdan ikisinde üye ülkelerin (ve bu arada ihtimal ki Türkiye’nin) tutumları söz konusu makalede zaten incelenmiştir.Araştırma önerisinde ortaya konulduğu kadarıyla bazı hususların derinlemesine ele alınmadığı görülmektedir. Örneğin, kavramsal açıdan; R2P normunun ortaya çıkışı öncesinde söz konusu olgunun insani-insancıl müdahale adı altında ele alındığı hatırlanırsa, Türkiye’nin bu konudaki tutumunun R2P normuyla sınırlandırılmasının bakış açısını daralttığı söylenebilir. Öte yandan, kuramsal açıdan sosyal inşacılık perspektifinden faydalanılacağı belirtilse de bunun metodolojik olarak nasıl işlemselleştirileceği ve söz konusu projenin ilgili literatüre ne türden katkılarda bulunacağı ortaya konmamıştır.Vaka çeşitliliğinin bir özgünlük nedeni olarak verilmesi de tartışmaya açıktır. Çünkü 30 ya da 11 (hatta başarı ölçütlerinde 5) vakanın hepsinin analiz edilmesinin hedeflenmesi, belli bir analiz çerçevesi ortaya konmaması nedeniyle, her vakanın özgünlüğü dikkate alındığında, belli bir vaka seçimi metodolojisine de dayanmadığı için betimlemeci bir çalışmanın ötesine geçemeyeceği izlenimi doğurmaktadır. Ama daha önemlisi, öneri bir analiz çerçevesi çizilmesine yardım edecek herhangi bir araştırma sorusu ya da hipotez de içermemektedir. "	1,80
"Proje önerisi; 2000'li yılların başlarından itibaren Türkiye'ye komşu coğrafyalar ve akran olarak görülen halklara yönelik çok aktif bir dış politika benimsenmesi sonrası gündeme oturmuş olan önemli bir konu olan Türkiye'nin yumuşak güç kapasitesini ele almaktadır. Söz konusu yumuşak gücün ne ölçüde daha da arttırılabileceği ve/veya ülke çıkarlarına kalıcı katkı yapmasının sağlanabileceğine dair tartışmalar hem medyada ve kamu kurumlarında hem de akademik çalışmalarda çok sık yer buluyor. Projenin özgünlük potansiyeli bulunmakla birlikte, mevcut proje önerisinden bu potansiyelin gerçekleştirilmesi mümkün görünmemektedir:Projenin başlığı ve içeriği arasında ciddi çelişkiler bulunmaktadır. Örneğin, proje önerisi Türkiye burslarının Türkiye’nin yumuşak güç potansiyeline etkisini ölçmesi amaçlamakta ancak içerikte sunulan toplanılması hedeflenen veriler bu amaçtan ziyade halen Türkiye burslusu olarak Türkiye’de öğrenimlerine devam eden öğrencilerin şu anki Türkiye algısını ölçmeye yöneliktir.Proje önerisi, Uluslararası İlişkiler disiplinindeki teorik yumuşak güç tartışmalarına özgün bir değer katmaktan ziyade, söz konusu teoriyi kullanarak yeni ve Türkiye-merkezli bir vakayı ele almaktadır. Hedeflenen saha araştırmasının, yumuşak güç kavramındaki mevcut problemleri çözme iddiası zayıftır. Nitekim yöntemsel olarak da özgün bir katma değerin varlığı, proje kapsamında gözlemlenmemektedir. Proje hedeflediği yumuşak güç önerisini özgün bir nitelikte tartışmamakta, literatürdeki mevcut ölçüm sorunlarını çözememektedir. Kendisinden önce yapılan çalışmalardan farkını ortaya koyamamaktadır. Ayrıca doğrudan Türkiye bursları ve yumuşak güç üzerine yapılan çalışmalara da atıfta bulunmamakta ve bu bağlamda özgün değerini ortaya koyamamaktadır.  "	3,00
"Proje önerisinde, inovasyon öncülleri, uluslararası büyüme yönelimi, inovasyon kapasitesi, birleştirilmiş rekabet becerileri ve firma performansı değişkenlerinden oluşan bir teorik modelin görgül verilerle sınanması amaçlanmaktadır. Öneride uluslararası büyüme yöneliminin inovasyon kapasitesi, birleştirilmiş rekabetsel beceriler ve firma performansı üzerindeki doğrudan etkisi ve inovasyon öncülleri ile inovasyon kapasitesi arasındaki aracı etkisinin de sınanacağı belirtilmektedir.Proje revize proje olmasına rağmen, panel raporu doğrultusunda anlamlı bir biçimde revize edilmemiştir. Ayrıca sunulmuş olan Değişiklik Bildirim Formu, Panel Ortak raporuna atfen düzenlenmemiştir. Önerilen projenin özgün değeriyle ilgili aşağıdaki sorunların halen devam ettiği görülmektedir:1. Literatür değerlendirmesinde, ilgili literatürdeki boşluğun, meselenin ne olduğu belirgin bir biçimde ortaya konmamaktadır. Bunun yerine literatürdeki inovasyon, uluslararasılaşma gibi temel kavramların tanımları ayrıntısıyla verilmekte ve kuramsal çerçevede yer alan değişkenlerle ilgili çalışmaların bulguları aktarılmaktadır. Ancak, mevcut çalışmalarda neyin eksik ya da kusurlu olduğu, teorik çerçevelerin hangi açılardan geliştirilmesi gerektiği tartışılmamaktadır. Araştırmanın gerekçesi olarak çeşitli değişkenler arasındaki ilişkileri inceleyen çok sınırlı çalışma olduğu veya bu çalışmaların ""Türkiye'de yok denecek kadar az olduğu"" vurgulanmakla birlikte bu değişkenler arasındaki ilişkilerin incelenmesinin ilgili teorilere ve literatüre ne kazandıracağı, neden bu ilişkilerin incelenmesi gerektiği tartışılmamaktadır.2. Geliştirildiği iddia edilen teorik çerçeve, zaten literatürde önerilmiş ve hatta ölçekleri geliştirilmiş değişkenlerden oluşmaktadır. Böylelikle, yeni bir yaklaşım, kavram veya değişken önerilmemektedir. 3. Söz konusu değişkenler arasındaki ilişkiler literatürde ya zaten önerilmiş ilişkiler olmakta ya da neden böyle bir ilişki olduğu yeterince tartışılmadan önerilmektedir. Önerinin özgünlük iddiası, bu ilişkilerin parçalı bir biçimde çeşitli çalışmalarda incelendiği ancak hepsinin kapsamlı bir biçimde incelenmediği savına dayanmaktadır. Oysaki teorilerin yalınlık ilkesi dikkate alındığında çok sayıda değişkeni muğlak bir biçimde bir araya getirmek literatüre anlamlı bir katkı sunmayı güçleştirmektedir.4. Oluşturulan hipotezlerin gerekçelendirilmesinde neden bir değişkenin diğerini etkileyeceği ikna edici bir biçimde açıklanmamakta, çoğu zaman genel ifadeler bazen de hipotezle ilgili olmayan ifadeler kullanılmaktadır. Ayrıca hipotezlerde değişkenler arasındaki ilişkinin yönünün (olumlu veya olumsuz gibi) belirtilmemesi, neyin iddia edildiğini belirsiz bırakmaktadır.5. Hipotezlerde değişkenler değil, firmanın özellikleri, çalışanların özellikleri, çevresel faktörler gibi değişken kümeleri yer almaktadır. Oysaki bir değişken kümesi çok farklı değişkenler içerir ve değişkenlerin başka bir değişken üzerindeki etkileri farklılık gösterebilir.6. Kuramsal çerçevede neden aracı etkisine bakılacağı ve bunun teorik açıdan neden önemli olduğu açıklanmamaktadır.Sonuç olarak, öneride sunulan kuramsal çerçeve, literatürde zaten var olan değişkenlerin, teorik gerekçeleri ve teoriye katkısı izah edilmeden bir araya getirildiği ve muğlak bir çerçeve görünümünde olduğundan projenin özgün değeri sınırlıdır."	1,75
Proje önerisinde kırsal alanda işverenlerin kalifiye işgücü taleplerinin karşılanması, işçilerin özlük haklarının korunması, kırsal işgücü piyasasında ücret politikası oluşturulması ve böylece emeğin karşılığının arttırılması, haksız rekabetin önüne geçilmesi gibi önemli hedeflere hizmet edecek bir işgücü örgütlenme modeli önerisinde bulunulması amaçlanmaktadır. İşçi ve işveren arasındaki ilişkiler belirlenerek geliştirilecek olan örgütlenme modeli ile tarım sektöründe faaliyet gösteren işgücünün niteliklerinin artırılabilecek olması, bunun zincirleme etkisi sonucu kırsal kesimde refah artışı, yaşam kalitesi ve iş çeşitliliğinde artış yaşanacak olması çalışmayı konu seçimi itibariyle önemli kılmaktadır. Yapılan işgücü modellemesinde ürün grupları itibariyle analizler yapılacak olması, çeşitli paydaşları konuya dahil etmiş olması ve tarımda örgütlenmenin işgücü açısından ele alınmış olması proje önerisinin özgünlüğünü oluşturmaktadır.Ancak, proje önerisinde tarım kesimindeki işçi ve işveren tanımlamasının net olarak yapılamamış olması (kırsal işgücü kimdir, kendine çalışan mıdır, mevsimlik çalışan mıdır, geçici çalışan mıdır vb.),  araştırma kurgusunun tam olarak oturtulamamış olması, araştırmanın mevcut literatür içindeki yerinin tam olarak belirlenmemiş olması ve tarımda işgücünün örgütlenmesine ilişkin dünya genelindeki örneklere ya da deneyimlere yeterli düzeyde değinilmemiş olması projenin özgün değerini kısıtlamaktadır.  Ne tür ve hangi kesimlere yönelik (yerleşik olup tarım sektöründe çalışacak işçiler, mevsimlik işçiler, gezici mevsimlik işçiler, kırsal alanda yaşayıp tarım dışında çalışacak olan işgücü, göçmen işçiler ya da bunların tümü) bir örgütlenmeye odaklanıldığının belirsiz olması, işgücünün hangi iş alanlarına yönlendirileceğinin (yalnız tarım sektörü mü?) irdelenmemiş olması gibi hususların netleştirilmemiş olması özgün değeri zayıflatan diğer hususlardır. Araştırma kapsamında işçilik ücretinin, örgütlendiği ve nitelikleri arttığı için yükselmesinin tarım üreticisine yansıması ve işgücü niteliğindeki artışın üretim karlılığını ne düzeyde etkileyeceğinin dikkate alınmaması da araştırmanın özgün değerini zayıflatmıştır. 	4,00
"Önerilen projede, örgütlerde dijitalizasyon, örgütsel unutma, öğrenme ve örgütsel performans ilişkisinin incelenmesi hedeflenmektedir. Ancak önerilen projenin özgün değerine ilişkin bir takım problemler mevcuttur:Öncelikle çalışmada dijitalizasyon, dijital teknolojilerin kullanılmasına indirgenmiştir. Bu durumda örgütlerin teknoloji kullanımı (adoption) uzun yıllardır meydana gelen bir fenomen olarak, araştırmanın açıklamayı hedeflediği ""dijitalizasyon"" fenomenini karşılamaktan uzaktır. Dijitalleşme yalnızca dijital teknolojilerin kullanımı değil, temel iş süreçlerinde, hatta örgütün yönetiminde dijital teknolojilerin kullanılması ile örgütün fiziksel mekandan kopması ve ofis alanları dahil fiziksel sınırlamaları aşması anlamına gelmektedir. Oysaki sunulan çalışma, uzun yıllardır yüzlercesi yapılmış bilişim teknolojilerinin bir örgütte kullanılmaya başlaması gibi çok çalışılmış bir fenomenle kendisini ve özgün değerini sınırlandırmaktadır.Dijitalizasyonun ne olduğunun tam olarak açıklanmamış olmasının yanı sıra, bu fenomenin neden örgütsel öğrenme ve örgütsel unutma ile ilişkili olduğunun savlandığı da yeterince açık değildir. Dijitalleşme pek çok farklı örgütsel değişken ve kavram ile ilişkilendirilebilir. Bunların yerine neden bu iki kavramla ilişkilendirildiği gerekçelendirilmemektedir. Başvuruda ""örgütlerin unutma ve öğrenme yeteneklerinin, örgütsel dijitalizasyon ve örgüt performansı arasındaki ilişkiyi şekillendireceği öngörülmektedir"" denmekle birlikte bu öngörü de gerekçelendirilmemiştir.Çalışmadaki hipotezler de yeterince temellendirilmemiştir. - Birinci hipotezde ""dijitalizasyon derecesi arttıkça örgüt performansının da genel olarak"" yükseleceği söylense de, eğer güncel durumda örgüt bir değer yaratmıyorsa, süreçlerinin dijitalizasyonla hızlanmasının örgütün performansını değil hızını artırarak olumsuz sonuçları kuvvetlendireceği de savlanabilir. Süreçlerin dijitalleşmesi o süreçlerin etkililiğini (effectiveness) değil de etkinliğini (efficiency) artırabilir.- İkinci hipotezde, ""Örgütün dijitalizasyon derecesi arttıkça, örgütsel öğrenme de artacaktır"" denmektedir. Ancak salt dijitalizasyonun neden bir örgütün dijital bilgiye sahip olduğunu, istediği veya ihtiyacı olduğu zaman bu bilgiyi bulup, çıkarıp, kullanacak bir yetkinliğe sahip olduğunu güvence altına almayabilir. Bunun için örgütün başka beceri ve yetkinlikler geliştirmesi gerekebilir. Bugün örgütlerin pek çoğu büyük veri havuzlarında ihtiyaç duydukları dijital veriyi bulup, gerekli zaman ve yerde gerekli biçime döndürüp ilgili süreçlerde kullanamamaktadırlar. Dijitalizasyonun bu becerileri içerecek şekilde gerçekleşmiş olması, öğrenmenin de gerçekleşmiş olması açısından kritiktir.- Dördüncü hipotez, ""Örgütün öğrenme yeteneğinin, örgütsel performans üzerinde olumlu etkisi vardır"" demektedir ki, bu örgütsel öğrenmenin yüksek performansa yol açıp açmadığı eskiden beri incelenen bir fikir olup bir yenilik barındırmamaktadır.- Ayrıca hipotezler geliştirilirken kullanılan ifadelerin hipotezlere yansımadığı gözlenmektedir. Örneğin Hipotez 5 savunulurken örgütsel öğrenme ve örgütsel unutmanın birbirlerine eşlik etmesi durumunda dijitalleşmenin performansı olumlu etkileyebileceği ima edilirken, hipotezlerde örgütsel öğrenme ve unutma değişkenlerinin birbirinden bağımsız olarak performans üzerindeki etkileri dikkate alınmaktadır. Oysaki yukarıdaki ifade, örgütsel öğrenme ve unutmanın etkileşiminin alınmasını gerekli kılmaktadır.- Diğer yandan, dijitalleşmenin örgütsel öğrenmeyi olumlu etkileyeceği bir hipotez olarak ifade edilirken, dijitalleşmenin örgütsel unutmaya neden olabileceği üzerinde durulmamaktadır. Dijitalleşmeyle birlikte, eski bazı uygulamaların daha kolay unutulabileceği düşünülebilir.- Bunun yanı sıra örgütsel unutmanın dijital ortam ve dijitalleşme için yeniden tanımlanması gerektiği düşünülmektedir. Veri depolama teknolojileri giderek ucuzladığı için örgütler depoladıkları bilgileri silmemektedir. Ancak taşıyan medyanın ömür sınırları olduğu gibi, kaza, afet ve benzeri senaryolarda dijital unutma meydana gelmektedir. Başvuruda belirtildiği gibi örgütler basitçe bir personel ayırarak bu çeşit unutmaların önüne kolaylıkla geçemezler. - Ayrıca ""unlearning"" kavramının öğrenmeme olarak Türkçeye çevrilmesi gözden geçirilmelidir.- Genel anlamda literatür kısmında doğrudan, biçimleyici ve aracılık ilişkileri iç içe geçilmiş şekilde anlatıldığından önerinin takibi güçtür. - Proje önerisinde projenin amaç ve hedefleri bir bütün şekilde sıralanmıştır. Hangisinin amaç hangisinin hedef olduğu net bir şekilde ortaya konulmamıştır. - Türkiye bağlamı da bu çalışmayı yapmak adına yeterince tartışılmamıştır. Proje önerisinin özgün yanının şimdiye kadar yabancı ülkelerde sektör düzeyinde yapılan dijitalleşme çalışmalarının Türkiye’de ulus düzeyinde yapılmasına dayandığı belirtilmekle birlikte, dijitalleşme veya ilintili olabilecek Endüstri 4.0 konusuyla ilgili Türkiye’de yapılmış çalışmalara ve Türkiye bağlamının özelliklerine hemen hiç değinilmemektedir (örneğin, TÜSİAD, 2016, 2017, 2018; Günaydın, 2018; Akdil, Üstündağ, ve Cevikcan, 2018). Dolayısıyla, Türkiye’de dijitalleşmenin olgunluk düzeyinin ne olduğu, büyük de olsa Türkiye’deki firmaların ne ölçüde ve nasıl dijitalleştikleri konusu tartışılmamaktadır. ISO en büyük 1000 firmalarının diğerlerine göre dijitalleşmede daha ileri düzeyde oldukları sadece varsayılmaktadır. - Dijitalleşmenin kendisinin bir öğrenme süreci gerektirmesi ve bu bakımdan öğrenmeye içsel bir süreç olması (yani öğrenmenin dijitalleşmenin bir öncülü olabileceği olasılığı) dikkate alınmamıştır. REFERANSLAR:Akdil, K. Y., Ustundag, A., & Cevikcan, E. (2018). Maturity and readiness model for industry 4.0 strategy Industry 4.0: Managing The Digital Transformation (pp. 61-94): SpringerGünaydın, D. 2018. Türkiye?de Dördüncü sanayi Devrimi Beklerken Çerkezköy Organize Sanayi Bölgesi?nde bir Araştırma. İstanbul Management Journal, 29(85) 73-106.TÜSİAD, 2016. Türkiye?nin Küresel Rekabetçiliği için bir Gereklilik olarak Sanayi 4.0. TÜSİAD-T yayın no 2016-03/576.TÜSİAD, 2018. Dijital Teknolojiler ve Ekonomik Büyüme. TÜSİAD-T, yayın no 2018,10-600."	2,25
"Gıda kayıpları gelişmiş ve gelişmekte olan pazarlardaki en önemli toplumsal problemlerden birisidir. Bu araştırmanın hem kaynak kullanım verimliliğinin artması, hem atık miktarının yönetimi hem de iklim krizinin önlenmesine davranışsal çözümler bakımından önemli katkılar sağlama potansiyeline sahiptir. Çalışma, gıda israfının önlenmesine yönelik bir model sunma teklifi olması ve ülkemizde az sayıda  çalışma yapılan alanlardan birisi olması bakımlarından da önemlidir. Proje önerisi belirtilen özgünlük potansiyelini taşımakla birlikte çalışmanın sunulduğu haliyle ilgili literatüre ve uygulamaya katkısının sınırlı olacağı düşünülmektedir. Proje önerisinin özgün değerini zayıflattığı düşünülen hususlara aşağıda yer verilmiştir:Türkiye'de yüksek kalitede hizmet veren restoran ve kafelerde gıda israfını azaltmanın önemi, daha açık biçimde gerekçelendirilmelidir. Restoran sınıflandırması gerekçeli olarak ve ilgili literatüre uygun biçimde tanımlanmalıdır.Türkiye bir geçiş ekonomisi olarak mı bu projede değerlendirilecektir? Bu noktada açıklamaya ihtiyaç duyulmaktadır.Araştırma bütüncül bir bakış açısıyla gıda kaybı olgusunu restoran ve kafeler ölçeğinde ele almayı planlamaktadır. Araştırmacıların bütüncül bakış açısından neyi kastettikleri anlaşılamamıştır.Çalışmanın özgün değeri başlığı altında dikkat çeken noktalardan biri konunun fazlasıyla geniş çerçeveli ele alınmış olmasıdır. Bu durum araştırma sorularının çokluğu ile de kendisini göstermektedir. Araştırma soruları, araştırma modeli, hipotezler ve projenin amaçları arasındaki bağı ve ilişkiyi görebilmek, örneğin araştırma amaçlarının hangi araştırma soruları veya hipotezleriyle örtüştüğünü anlamak bazı maddeler için kolayca tespit edilememektedir. Benzer şekilde ""Makro boyutta devlet politikalarının etkilerini araştırmak"" amacının araştırma modelinde, hipotezlerinde vs. karşılığını bulmak mümkün olmamaktadır.Hipotezlerin teori ile bağdaşımlarının da daha net ve açık olması gerekir. Modelin kurgulanmasında değişkenler arasındaki ilişki ve/veya etkilere ait gerekçelendirmelerin daha net olması gerekir. Bu değerlendirmeler kapsamında tüketicinin yemek israfına yönelik tutum ve davranışlarından hareketle farkındalık oluşturulabileceği ve kamu politikalarına ışık tutacağı iddiası bağlamında önerilen projenin özgün değerinin geliştirilmesi gerektiği düşünülmektedir."	4,00
"Proje önerisiyle, Kocaeli ilinin farklı destinasyonlarının Artırılmış Gerçeklik (AG)  mobil uygulamaları aracılığıyla potansiyel turistlere sunulması ve bu uygulamaların etkinliğinin belirlenmesi amaçlanmaktadır. İlin farklı destinasyonları için AG mobil uygulamaları hazırlanacağı ve bu uygulamaların turistlerin tutumlarında farklı deneyim boyutları açısından etkilerinin inceleneceği belirtilmektedir. Katılımcıların AG mobil uygulamasına yönelik tutumları ile geleneksel tutundurma yöntemlerinden tanıtım filmi, katalog ve gerçek deneyime yönelik tutumlardaki farklılıkların belirlenmesi hedeflenmektedir.  Proje önerisinin bu haliyle pazarlama kuramındaki mevcut bilgi birikimine katkısı oldukça kısıtlı olacaktır. AG uygulamalarının geleneksel yöntemlerden daha olumlu bilişsel, duyusal ve duygusal deneyim değerlendirmesi üretebileceği zaten bilinmektedir (bknz. Yung ve Khoo-Lattimore, 2019). Ayrıca yazarları arasında proje ekibinin de yer aldığı çalışmada da (Avcı, Bilgili, Özkul, Uca; 2019) aynı araştırma sorusu ele alınmış ve iddia edilen sonuçlara ulaşılmıştır. Beklenen etkilerin ortaya çıkış derecesinin söz konusu AG uygulamasının kalitesine de büyük oranda bağlı olacağı düşünülmektedir. Proje önerisinden elde edilecek yeni bilgilerin bu belirtilenler ötesinde bir katkı içereceğine dair bir ipucu maalesef öneride bulunmamaktadır.Yukarıda belirtilen hususlara ek olarak aşağıda listelenen eksiklikler proje önerisinin özgün değerini sınırlandırmaktadır:Proje önerisinde ele alınan AG, bir amaç değil, aksine bir araçtır. Aracın da özgün değer olarak dikkate alınması uygun değildir.Projede geleneksel yöntemlerin artık etkili olmadığı ortaya konulmuşken, geleneksel yöntemlerle artırılmış gerçeklik uygulamalarıyla karşılaştırmanın neden yapıldığı tam olarak anlaşılmamaktadır. Çalışmanın zaten geleneksel yöntemlerdense yeni teknolojilerin kullanılmasından hareket ettiği dikkate alınırsa, bu tür bir karşılaştırmanın özgün değer yaratmayacağı düşünülmektedir.Çalışma hipotezlerinden bir tanesi neden sonuç ilişkisi içermekte, diğer hipotezler fark analizlerinden oluşmaktadır. Sadece fark analizlerinden oluşan bir çalışmayla, literatüre nasıl bir katkı getirilebileceği de yeteri kadar açıklanmamaktadır. Projede, hipotezlerin başlangıç aşaması için oluşturulan hipotezler ve ana başlıklar olduğu ifade edilmektedir. Bu durum, projede net olarak ne araştırılacağının kesin olmadığını göstermektedir. Proje gerçekleştirildiği taktirde destinasyon pazarlamasında AG uygulamalarının geliştirilme sürecine dair şu an için öngörülemeyecek birtakım bilgi ve birikimler ortaya çıkabilir.  Ancak tecrübeye dayalı ve tecrübelerin niteliğine bağlı olarak ortaya çıkabilecek bu birikimler daha ziyade AG geliştirme uygulamasına yönelik olacaktır ve TÜBİTAK'tan ziyade ilgili bakanlıklar ya da turizmi geliştirmeye odaklı yerel kurumlar tarafından desteklenebilir.Yung, R., & Khoo-Lattimore, C. (2019). New realities: a systematic literature review on virtual reality and augmented reality in tourism research. Current Issues in Tourism, 22(17), 2056-2081.Avcı, E., Bilgili, B., Özkul, E., Uca, S., 2019. “Deneyimsel Pazarlama Kapsamında Destinasyonlar İçin Artırılmış Gerçeklik Uygulamalarına Yönelik Bir Araştırma”, 3.IASOS (International Applications Social Science Symposium), 04-06 April 2019, Çeşme/Turkey."	1,20
Proje önerisinin belirtilen amacı çevrimiçi satış sitelerinde kullanılan tavsiye sistemlerinde oluşabilecek önyargıları derin öğrenme sistemi kullanarak tespit edip azaltmak ve daha sonra söz konusu önyargıların çevrimiçi müşterilerin kalite algıları, memnuniyetleri ve devamlılık niyetleri üzerindeki etkisini deneysel süreçlerle ortaya koymaktır. Proje önerisinde önerilen kavramsal modelin pazarlama literatürüne katkısı oldukça sınırlı olup gerçek anlamda özgün değer içermemektedir. Proje yürütücüsünün benzer konuda çalışmaları mevcuttur (Shahmanzari, M., & Ozkan, S. (2014).  Proje önerinde amaç ve yöntem açısından yüzeysel tanımlamalar yapılmış olup mühendislik açısından da yeterli netlikte tanımlamalar yapılmamıştır.Çalışmanın en önemli gerekçesi olan ve özgün değerinin odağını oluşturan “tavsiye sistemi önyargısının” tam olarak ne olduğu net bir şekilde açıklanmamıştır. Dolayısıyla sistem önyargısının nasıl oluştuğu tam olarak anlaşılamamaktadır. Bu bağlamda, konuya ilişkin literatürün de yeterli derinlikte ele alınmadığı görülmektedir. Örneğin sistem önyargısının ilişkili olduğu diğer unsurlar nelerdir, bu konuya dair hangi çalışmalar yapılmış ve ne gibi sonuçlar elde edilmiştir? gibi sorular açısından literatür taraması oldukça zayıf kalmaktadır. Bunun bir sonucu olarak da çalışmanın literatürde hangi boşluğu tam olarak dolduracağı belirsiz bir hal almaktadır.Çalışmanın önemli eksikliklerinden bir diğeri ise temel almış olduğu IS success modeline ilişkin yapılmış olan değişikliklerin nedeninin net olarak açıklanmamış olmasıdır. Örneğin orijinal modelde müşteri sadakati, algılanın faydanın devam niyeti üzerindeki etkisinde kısmi aracı iken, proje kapsamında önerilen modelde tam aracı haline dönüştürülmüştür. Ancak metin içinde bu değişikliğe ilişkin herhangi bir açıklama ya da gerekçelendirme görülmemektedir. Benzer şekilde modele entegre edilen “tavsiye sistemi önyargısı” ve “sisteme güven” değişkenlerinin neden orijinal modelde yer alan algılanan fayda ya da algılanan kaliteye bir etkisi olacağı literatür temelli olarak gerekçelendirilmemiştir.Algılanan risk, sisteme olan güven ile ortadan kaldırılmaya çalışılan bir etken olarak değerlendiriliyor ise algılanan risk durumuna göre güven değişkeninin etkisinin de değişeceği öngörülmelidir. Modelin bu çerçevede yeniden değerlendirilmesi yerinde olacaktır. Bu açıdan teorik anlamda yetersizlik söz konusu olabilir. Ayrıca, tavsiye sistemlerinin kullanım kolaylığını artırdığını ortaya koyan çalışmalar olmasına rağmen, çalışma bu değişkeni de göz ardı etmektedir. Shahmanzari, M., & Ozkan, S. (2014). Assessing the Effect of E-Commerce Intelligent Bots on Online Consumers' Post-adoption Behavior for Future Use. American Academic & Scholarly Research Journal, 6(4), 163.	2,20
Önerilen proje, uluslararası ve ulusal birçok araştırmaya konu olmuş, mutluluğun belirleyicilerini incelemeyi hedeflemektedir. Projede, daha önce birçok araştırmada kullanılmış olan TÜİK YMA verilerinin kullanılması planlanmaktadır. Yakın zamanda TÜBİTAK destekli iki projede bu konu çalışılmıştır. Önerilen bu projenin literatürdeki boşluğu hangi yönden dolduracağına ilişkin yeterli açıklama proje önerisinde yer almamaktadır. Projede önerilen yaklaşımın (NKA yöntemi) daha önce mutluluk literatüründe kullanılmamış olması literatüre katkı yapmak için yeterli değildir. Çünkü NKA nedensellik problemine çözüm getirmemekle birlikte yöntemin kendisiyle ilgili de sorunlar bulunmaktadır (bkz. Seawright (2005), Lucas ve Szatrowski (2014), Tanner (2014)).Proje önerisinde konfigürasyonel yaklaşımın hedonik yaklaşıma oranla daha kapsayıcı olduğu ifade edilmektedir. Bu varsayımın doğru olduğu düşünülse bile, regresyon gibi geleneksel modellerin konfigürasyonel yaklaşımı içermiyor olduğu iddiası gerçekçi görünmemektedir. Önerilen modelin herhangi basit bir indeksleme yöntemine olan üstünlüğü soru işareti yaratmaktadır. Ayrıca önceden belirlenen -hatta bu proje önerisi için kullanılan YMA verisi içerisinde bulunmak zorunda olan- koşullar dışında bir bileşenenin (gözlemlenemeyen bir değer de olabilir) mutluluk üzerinde etkisi olma olasılığı önerilen yöntemin uygunluğuna gölge düşürmekte, bu da projenin özgün değerini sınırlandırmaktadır. 	1,80
"Proje önerisi gelişmiş ülke merkez bankalarının uyguladığı geleneksel ve geleneksel olmayan para politikalarının uluslararası aktarım mekanizmaları ile gelişmekte olan ülkelerin iktisat ve özellikle para politikalarını ne şekilde etkileyeceğini araştırmayı hedeflemektedir. Bunun yanı sıra, Türkiye'nin makroekonomik değişkenlerinin ABD, Avrupa, İngiltere ve Japonya merkez bankalarının para politikası kararları ile etkileşiminin gelecekteki seyri ve olası asimetrik etkileri incelenmek istenmektedir. Bu analizler zaman serisi teknikleri olan çeşitli vektör otoregresyon modelleri (GVAR, TVAR, MSVAR, etki tepki analizleri) ile gerçekleştirilmek istenmektedir. Proje önerisinin özgün değerinin ""ileri zaman serisi modellerini kullanması ve Matlab programı dâhilinde uygun kodların türetilecek olması"" olduğu ileri sürülmektedir. Elde edilecek bulguların SSCI kapsamındaki bir dergide yayımlaması ve ilgili para politikası kurumları ile paylaşılması amaçlanmaktadır. Bu amaçlar ve gerekçeler proje önerisinin özgün değeri olarak sunulmuştur. Ancak, proje önerisinin benzerleri literatürde mevcuttur. GVAR modelini kullanarak aktarım mekanizmalarının etkilerini inceleyen oldukça fazla sayıda çalışma mevcuttur (Chen vd. (2014); Georgiadis (2015); Tan (2016); Ong ve Sato (2018); Bettendorf (2017);Ganelli ve Tawk (2017)). Bahsi geçen çalışmalardan farklı olarak Türkiye özelinde incelemeler yapması proje önerisini özgün kılmamaktadır. Bunların yanı sıra, örneğin Bi ve Anwar (2017) çalışmasında GVAR modelini kullanarak Amerika, Japonya, İngiltere, Çin, Türkiye de dahil 33 ülkeyi kapsayan örneklemle parasal şokların etkileri incelenmiştir. Projede önerilen ülkelerin neredeyse tamamı belirtilen çalışmada yer almıştır. Kullanılması planlanan değişkenler de yüksek oranda benzerlik göstermektedir. Önerilen projede, bu çalışmanın yanı sıra literatürdeki teorik ve ampirik öncü çalışmalara değinilmemiş ve benzer çalışmalardan farklılığının tam olarak ne olduğunun ortaya konulmamış olması projenin öne sürülen özgün değerini sınırlandırmaktadır. Ayrıca Matlab programı ile uygun kodların türetilmesinin bir özgün değer olarak vurgulanmasına rağmen, söz konusu kodların Krippner’den (2012, 2013, 2015) temin edildiği ve bunların uyarlanacağı belirtilmektedir. Hâlihazırda var olan kodların bu öneri için uyarlanması başlı başına bir özgün değer niteliği taşımamaktadır. Bu temel hususların yanı sıra aşağıdaki tespitler de projenin özgün değerinin sınırlanmasına yol açmaktadır:Öneride belirtilen yöntemlerin zaten para politikası çalışmalarında yoğunlukla kullanılmış olması, dolayısıyla önerinin yöntemsel özgün bir bakış açısı içermemesi,Esasında her bakımdan çok çalışılmış bir konu ve teorisi ve literatürü oldukça zengin olmasına rağmen, Konu, Kapsam ve Literatür Özeti kısmında genel olarak son dönemde yapılmış çalışmalara odaklanılmış olması,Öneride çok sayıda yöntemin bir arada kullanılacak olmasının, temel bir amaca odaklanmaktan ziyade ne yapılacağı sorusunu belirsizleştirmesi,Öneride verilen hipotezlerin bir iddia üzerine kurulmayıp birer soru cümlesi olarak ele alınmasının, hangi hipotezin nasıl test edileceğini ayrıca belirsiz hale getirmesi,Proje önerisinde ülke seçiminin neye göre yapıldığına dair yeterli tartışmanın yapılmamış olması,Kullanılacak yöntemlerden elde edilecek etki-tepki fonksiyonlarının hesaplanamaması ve bunların anlamsız bulunması durumunda alternatif ileri zaman serisi yöntemlerinin neler olduğunun tartışılmaması; bunların yerine farklı yazılımlar kullanılacak olmasının bu riski nasıl ortadan kaldıracağının açıkça sunulmamış olması (Örneğin, Matlab yerine Gauss veya Rats kullanmanın dayanağı tam olarak anlaşılamamaktadır. Çünkü bu yazılımlardaki kodlar da aynı etki-tepki fonksiyonlarının ve sonuçlarının hesaplanmasını sağlayacaktır.).Bi, Y., & Anwar, S. (2017). US monetary policy shocks and the Chinese economy: a GVAR approach. Applied Economics Letters, 24(8), 553-558."	2,00
Bu projenin amacının, Türkiye’de hane halkı enerji tüketiminin belirleyici faktörlerini ortaya koymak ve bir sonraki aşamada bir Türkiye Hane Halkı Enerji Yoksulluğu Oranını bulmak olduğu belirtilmiştir. Bu bağlamda, projenin en önemli özgün değerinin, 2012 ve 2017 Türkiye Enerji Yoksulluğu Endeksi oluşturulması, bu yıllardaki tahmini değerlerin karşılaştırılması ve bu endeksle ilgili bir gelecek projeksiyonunun oluşturulması ve Türkiye hane halkı enerji tüketimi modellemesinin projede konuyla ilgili ikincil bir özgünlük olarak ortaya konulması olarak ifade edilmiştir. Aşağıdaki tespitlerden dolayı projenin özgün değerinin kısıtlı olduğu değerlendirilmiştir.Öncelikle, literatüre bakıldığında Özcan vd. (2013) ve Emeç vd. (2015) tarafından Türkiye hane halkı enerji tüketiminin ekonomik ve demografik belirleyicileri, önerilen projede de kullanılması planlanan, TÜİK hane halkı bütçe anketi verisi ekonometrik model kullanılarak tahmin edilmiştir. Önerilen projenin, belirtilen çalışmadan hangi yönlerden ve nasıl bir farklılık gösterdiğine dair açıklama bulunmamıştır. Ayrıca proje önerisinde, Türkiye enerji yoksulluğu endeksi oluşturulmamakta, Papada ve Kaliampakos (2018) tarafından Yunanistan için önerilen endeksi kullanılarak enerji yoksulluğu oranlarını bulmak önerilmiştir. Fakat, Selçuk vd. (2019) 2017 yılı hanehalkı bütçe anketi veri seti (önerilen projede de kullanılması planlanan) yardımıyla, Türkiye’de hanelerin yaklaşık dörtte birinin enerji yoksulluğu sorunu olduğu bulunmuştur. Önerilen projenin, belirtilen çalışmadan farklılığının ortaya konmadığı görülmüştür.İlaveten, enerji yoksulluğu konusu ilk defa Boardman (1991) tarafından ortaya atılmıştır. Projede ilgili literatüre kavramsal açıdan temel teşkil eden bir çalışmaya yer verilmemesi önemli bir eksikliktir. Proje önerisinde, “Böylelikle, bu konuyla ilgili literatürde kavramsal ve metodolojik olarak var olan boşluk doldurulmak istenmektedir.” ifadesi yer almaktadır. Kavramsal çerçeve Boardman (1991) tarafından zaten çizilmiştir. Literatür taraması kısmında da gözüktüğü gibi metodolojik açıdan bu konuyu ele alan birçok çalışma mevcuttur. Dolayısıyla, öneride kavramsal ve metodolojik boşluğun nasıl doldurulacağı tartışılmadığı için bu özgün değer vurgusu ortadan kalkmaktadır. Son olarak, yoksulluk endeksinin hesaplanması özgün değer olarak düşünülebilir ne var ki bu oran enerji yoksulluğunu önlemede aktif bir rol oynamaktan ziyade durum tespitini içerir.Kaynaklar:Selçuk, I. Ş., Gölçek, A. G., & Köktaş, A. M. (2019). Energy Poverty in Turkey. Sosyoekonomi, 27(42), 283-299.Boardman, B. (1991). Fuel poverty: from cold homes to affordable warmth. Pinter Pub Limited.	2,20
Proje önerisi temel olarak TCMB tarafından aylık olarak yayınlanan Bileşik Öncü Göstergeler (BöG) hesaplamasını bölgesel düzeyde gerçekleştirmek ve hesaplanacak Bölgesel Bileşik Öncü Göstergelerin (BBÖG) belirleyicilerini (göstergelere göre öncü olarak belirlenen bölgelerin ayrıştırılması) analiz etmek amacındadır. Türkiye’de toplam 26 Düzey-2 bölgesi için Bileşik Öncü Göstergelerinin hesaplanması ve bu bölgeler içinde ülke ekonomisinin durumuna 6 ay önceden öncülük eden bölgelerin tespit edilmesi planlanmaktadır.Ülke ve seçilmiş sektörler (örneğin proje önerisinde de değinilen konut sektörü) düzeyinde OECD ülkeleri ile karşılaştırılabilecek nitelikte BÖG’ler düzenli olarak TCMB tarafından yayınlandığı için burada projenin özgün katkısının temel belirleyicisi bu göstergeleri ilave olarak bölgesel düzeyde hesaplama ve analiz etmenin getirdiği katkı olacaktır. Ancak özgün değeri sınırlayan bazı hususlar bulunmaktadır: Proje önerisinden beklenen, ele alınan BBÖG hesaplamasının BÖG’nin yanında nasıl bir katkı getireceğinin detaylıca tartışılmasıdır. Bu konuda proje önerisindeki tartışmalar eksik kalmaktadır. Örneğin belirli düzeyde idari ve mali politika serbestliğine sahip ABD eyaletleri için geçerli olabilecek gerekçeler (ki proje önerisi ABD için FED tarafından hesaplanan BBÖG üzerinde durmakta ancak teorik gerekçelendirmeyi detaylı tartışmamaktadır) Türkiye ekonomisi için de geçerli olabilecek midir? Ya da proje önerisinde bulunan ekibin kendi önemli katkılarının da yer aldığı bölgesel düzeyde iş çevrimi farklılaşması çalışmalarının yanında bu proje (BBÖG hesaplaması) nasıl bir ek katkı sunabilecektir? Bu çalışmalar nasıl birbirini tamamlayıp özellikle politika önerileri açısından kullanılabilir hale gelecektir? Bu hususların tartışılmamış olması projenin özgün değerinin anlaşılmasını güçleştirmektedir.	3,00
Proje önerisi, en önemli kuru kayısı üretim bölgesi olan Malatya ilinde, üreticilerin üretim ve pazarlama aşamasındaki performanslarının ve kuru kayısı sektöründe değer zincirinin belirlenmesi ile değer zinciri ve pazarlama performansı arasındaki ilişkinin analiz edilmesi ve uygun politika önerilerini geliştirmeyi amaçlamaktadır. Türkiye’nin stratejik bir ürünü olan kayısı için bir değer zinciri analizinin tarım sektöründe gerçekleştirilmesi konu seçimi itibariyle projeyi özgün kılmaktadır. Ayrıca, pazarlama ve üretim etkinliğinin bütünsel bir şekilde incelenecek olması projenin özgünlüğünü artırmaktadır. Çalışma metodolojik olarak kullanılan yöntemlerin düzeyi bilinen yöntemlerin devamı olup, düşük derecede orijinal olması projenin özgünlüğünü kısıtlamaktadır. Ek olarak, betimsel bir analiz tipi olan değer zinciri analizinin projede uygulanacak ekonometrik yöntemlerle nasıl birleştirileceği hususunda belirsizlik olması da projenin özgün değerini zayıflatmaktadır. 	4,40
"Önerilen proje, Borsa İstanbul’a kote şirketlerin yönetim kurulu ile denetim komitesi ve sorumlu denetici rollerinde cinsiyet çeşitliliğinin, dolayısıyla kadınların rol almalarının, şirketlerin kar yönetimini nasıl etkilediğini incelemeyi  amaçlamaktadır. Proje önerisinde kadınların karar mercilerinde temsil oranının dünya geneline genel olarak düşük olduğu, ancak çeşitli düzenleme ve teşviklerle kadın temsil oranının dolayısıyla cinsiyet çeşitliliğinin bir artış eğilimi içinde olduğu belirtilerek bunun kar yönetiminde nasıl bir etkiye sahip olduğunun anlaşılmaya çalışılacağı ifade edilmektedir.Genel olarak proje önerisinin özgünlüğü daha önce tek tek ve başka ülkelerde etkisi ölçülmüş değişkenleri Türkiye özelinde birlikte ölçmek olarak iddia edilmektedir. Bu ise tek başına sınırlı bir özgün değer sunmaktadır. Ancak bu husus dışında proje önerisinin özgünlüğünü ciddi ölçüde kısıtlayan eksiklikler de mevcuttur. Aşağıda bunlar maddeler halinde sıralanmıştır:1) Proje önerisinin en önemli eksikliği ""neden"" ve ""nasıl"" sorularını yeterince iyi yanıtlamamasıdır. Diğer bir deyişle proje önerisi kuramsal gerekçelendirmeyi yeterince yapmamaktadır. Kuramsal mekanizmaları yeterince irdelememekte, neyin neyi neden ve nasıl etkilediğini yeterince kuvvetli ve açık bir şekilde ifade etmemektedir. Biraz daha açmak gerekirse,a) 1 ila 3 numaralı hipotezler literatürde daha önce sınanmış hipotezlerdir. Bunlara dair ilgili literatür incelenmiş ve destekleyici bulgular elde edildiği belirtilmiştir. Bu nedenle hipotezler burada da olduğu gibi tekrar edilmiştir. Ancak proje önerisi özgünlük arzeden yanlarından biri olarak Türkiye bağlamının farklı olduğunu önermesine rağmen bu ilişkinin Türkiye'de farklı olup olmayacağını incelememiştir. Kaldı ki çalışmalardan bazılarında kadın yönetim kurulu üyelerinin gelir azaltıcı kar yönetimini baskılamadıkları veya gelir azaltıcı kar yönetiminde bulundukları belirtilmektedir. Bu da, hipotezler için literatürde önerilen ve proje önerisinde de bahsedilen iki farklı kuramsal mekanizmadan kaynaklanmaktadır. Birinci mekanizma kadınların risk tercihinin düşük olması, yani daha muhafazakar olmalarıdır. Bu, gelir azaltıcı kar yönetiminde bulunmayı açıklar. İkinci mekanizma ise kadınların ahlaki farkındalıklarının daha yüksek olmasıdır. Bu da her türlü kar yönetiminden imtina edilmesi sonucunu doğurmaktadır. Oysa proje önerisinde bu iki farklı mekanizma incelenmemiş, bunlar için farklı hipotezler öne sürülmemiştir. Literatürdeki farklı bulguların üzerine gidilmemiştir. Bu nedenle bu ilk 3 hipotez literatürde söylenenleri tekrar etmenin ötesine geçememiştir.b) Proje önerisinde iddia edilen bir diğer özgünlük ise denetim komitesindeki kadın üye sayısı ile yönetim kurullarındaki kadın üye sayısının aynı anda sınanması ve birinin (denetim komitesi kadın üye sayısı) diğeri (YK kadın üye sayısı) üzerinde düzenleyici etkisi bulunmasıdır. Ancak öneride bu düzenleyici etkinin nereden kaynaklandığı yani kuramsal mekanizmanın ne olduğu belirtilmemiş, kuramsal mekanizmalar derinleştirilmemiştir. Yalnızca denetim komitesinin öneminden bahsedilmiştir. Bu ise yeterli değildir. Proje önerisinin özgün olması için kuramsal ve kavramsal açıdan veya en azından yöntemsel olarak ortaya yeni birşeyler koyması gerekmektedir.c) Proje önerisinde bu değişkenlerin (YK kadın üye sayısı, denetim komitesi (DK) kadın üye sayısı, dış denetçinin kadın olması) birbirlerinin finansal raporlama kalitesine etkisini ne yönde ve ne ölçüde artırıp azalttıkları incelenmemekte, buna dair kuramsal önermelerde bulunulmamaktadır. Örneğin, finansal raporlamanın kalitesi açısından denetim komitesi en önemli ise, daha önceki çalışmalarda bulunun YK kadın üye sayısının finansal raporlama kalitesine olumlu etkisi denetim komitesindeki kadın üye sayısından mı kaynaklanmaktadır? Denetim komitesindeki kadın üye sayısı kontrol edildiğinde YK kadın üye sayısının yine de etkisinin olması beklenmeli midir? Keza, DK üyesi kadın sayısı dikkate alındığında dış denetçinin cinsiyeti yine de önemli midir? Yani dolaylı (düzenleyici) etkinin dışında, bir değişken hesaba katıldığında diğer değişkenlerin hala olumlu etkisi olması beklenmeli midir? Buradaki mekanizmalar nelerdir? Öneri bu soruları incelememekte, tüm değişkenlerin birlikte hesaba katılmasının olası sonuçları üzerine önermelerde bulunmamaktadır. Bu da tüm değişkenlerin birarada değerlendirilmesine ilişkin özgünlük iddiasını zayıflatmaktadır.2) Çalışmanın özgün yanlarından birinin Türkiyedeki şirket yapısı, YK yapısı ve kontrol sisteminin gelişmiş ülkelerden farklılığı olduğu belirtilmektedir. Ancak proje önerisinde Türkiye'deki kurumsal ortam ile ilgili yeterli bilgi sağlanmadığı görülmektedir. Ayrıca bu farklılığın kavramlar arası ilişkileri nasıl etkileyeceği ile ilgili de hiçbir kuramsal mekanizma ortaya konmamakta, herhangi bir önermede bulunulmamaktadır. Bu farklılıklar Türkiye'de beklenen sonuçlar açısından ne ifade eder? Bu tür farklılıkların Türkiye'de farklı sonuçlara yol açması beklenmeli midir? Neden beklenmelidir? Çalışmanın özgünlüğünü artırıcı bu tür sorular cevapsız kalmıştır. Örneğin Türkiye'deki şirketlerin halka açık hisselerinin çoğunlukla yabancı kurumsal yatırımcıların elinde olduğu belirtilmiştir. Ancak bu durumun kadın YK üyesi sayısını ve finansal raporlama kalitesini nasıl etkileyeceği, hem kadın YK üyesini hem de finansal raporlama kalitesini aynı anda etkileyip etkilemeyeceği ve benzeri sorular irdelenmemiş, olası kuramsal bağlantılar üzerine önermelerde bulunulmamıştır.3) Önerinin iddia edilen bir diğer özgün değeri araştırmacıların YK üyelerinin nitelikleri hakkında kamusal kaynaklarda bulunmayan ayrıntıda veriye erişiminin olması, özellikle kadın üyelerin aile mensubu üyeler, bağımsız profesyonel üyeler ve gri üyeler olarak ayrılabilmesi ve bu ayırımın incelenmesine olanak tanıması olarak ifade edilmiştir. Ancak bu ayırımın incelenecek olgu bakımından ne önem taşıdığı tartışılmamış, bağımsız üyelerle aile mensubu üyelerin neden farklı etkilerinin olabileceğine ve etkilerinin nasıl farklılaşabileceğine dair kuramsal argümanlar oluşturulmamış ve bu üç farklı kadın üye niteliğinin etkileri üzerine bir hipotez de ortaya konmamıştır. Dolayısıyla bu özgün değer iddiası da desteklenmemiştir.4) Proje önerisinin özgün değer kısmında sunulan hipotezlerle yöntem bölümünde sunulanlarlar birbirinden farklıdır.  Yukarıda belirtilen eksiklikler proje önerisinin özgün değerini kısıtlamaktadır. "	2,00
Sunulan proje önerisinin konusu, pazarlama faaliyetlerinin düzeyi ile firmaların finansal göstergeleri ve pazar performans göstergeleri arasındaki ilişki üzerine kurgulanmıştır. Genel amacı ise, pazarlama performans değerlendirmesinde pazarlama verimlilik zinciri yaklaşımına dayalı olarak, pazarlama faaliyetlerinin düzeyi ile firmaların finansal göstergeleri ve pazar performans göstergeleri arasındaki ilişkinin incelenmesidir. Elde edilecek çıktıların özgün değer potansiyeli bulunmaktadır.Çalışmanın öncelikli özgün değerini hızlı tüketim sektörünün dışında bir sektörde (otomobil), literatürdeki çalışmalara oranla çok daha kapsamlı bir model ile firma performansına etki eden unsurların uzun dönemli olarak panel veri analizi ile test edilmesi oluşturmaktadır.Bununla birlikte, pazarlama verimlilik zincirinin proje kapsamında modele ve ölçüme nasıl dahil edildiği daha iyi bir şekilde açıklanabilirdi. Benzer şekilde, pazar performansının farklı boyutları daha net şekilde ele alınabilirdi. Ayrıca, araştırma amaçları içinde de pazarlama performansı değişkenlerinin etkisi net değildir. Çalışmanın önceki panel raporu doğrultusunda birçok eksiğinin giderildiği görülmektedir. Revize edilmiş haliyle çalışma önerisinin, firma performansına etki eden unsurları kapsamlı ve uzun vadeli ele alan bir model olarak literatürdeki önemli bir boşluğu doldurabilme potansiyeline sahip olduğu görülmektedir. Öneride belirtildiği gibi sektör-spesifik olması gereken bu tür modellemelerin bilimsel açıdan ve ayrıca uygulamaya yönelik olarak da önemli katkıları olabilir.  Bu açıdan projenin özgün değeri yüksek olduğu düşünülmektedir.	5,20
"Araştırmanın yaşlı tüketici davranışı konusunda yapılması önemlidir. Proje önerisinde de belirtildiği gibi ülkemizde düşük gelir düzeyleri ve sosyal etkileri bakımından yaşlı tüketiciler ihmal edilmektedir. Ancak sayısı hızla artacak toplumun bu bireylerine yönelik hizmetlerin planlanması ve üretilmesi önemlidir. Çünkü yaşlı nüfusun toplumun kültür, sanat, sosyal, eğitim alanlarında kendilerine yer bulması ve katkı sağlaması toplumun sağlıklı gelişmesine de katkıda bulunur. İçerik üretici ve türetici (prosumer) olarak yaşlı nüfusun süreçlere katılması, sağlıklı ve verimli yaşlanmanın temelidir. Ayrıca engelli düzeydeki yaşlıların da toplum hayatına katılması ve kendi başlarına yaşamlarını sürdürebilmeleri açısından internet hizmetleri çok faydalı olacaktır. Ancak önerilen araştırma modeli ve hipotezler literatürde sıklıkla incelenmiştir. Öte yandan çevrimiçi satın almaya yönelik itici güç ve engellerin derinlemesine belirlenmesine yönelik ölçek geliştirme tasarımı literatüre özgün katkısını arttırabilir. Örneğin birinci hipotez ""çevrimiçi satın almada itici güçler, davranışsal niyeti olumlu yönde etkiler"" yerine, araştırma modeline uygun olarak “çevrimiçi satın almada itici güçler, çevrimiçi satın alma niyetini olumlu yönde etkiler"" olarak ifade edilebilir. Araştırma modelinde belirtilen değişkenlerin ve modelin yaşlı tüketiciler dışındaki tüketicilerden nasıl farklılık gösterebileceği net olarak ifade edilmemiştir.  Diğer bir ifadeyle modeli yaşlı tüketicilere özgü hale getiren farklılıklar belirgin değildir. Muhtemelen nitel araştırma bulguları ışığı altında söz konusu eksiklikleri giderebilecek ipuçlarına (ara değişken ve/veya boyutlara) ulaşılabilecek ve böylece genel tüketici kitlesine göre farklılıklar daha net ortaya çıkabilecektir. Bu çalışmanın özgün değeri, sayıları ülkemizde de her geçen gün artan yaşlı tüketici grubunun elektronik ticaret ve internet alışveriş alışkanlıklarını ortaya çıkarmaya yönelik muhtemel katkılarıyla birlikte, yaşlı tüketici pazarını hedefleyen işletmelere önemli çıkarımlar sağlayabilecek potansiyel taşımasıdır. Çalışmanın sonuçlarının özellikle yeni sektör çözümleri ve toplumsal yapılanmada dijital çözümler konularında etkili olması beklenmektedir. "	5,40
"Proje önerisinin temel amacı örgütsel ekoloji ve yeni kurumsalcılık kuramlarından yararlanarak örgüt yoğunluğu ve örgütsel formların meşruiyeti arasındaki ilişkiyi araştırmak ve örgüt yoğunluğu içinde bulunduğu çevrenin taşıma kapasitesini aştığında ilgili örgüt formunun meşruiyeti üzerindeki etkisini incelemektir.Çalışmanın amacı, kapsamı ve iddiası açık olarak ortaya konmuştur. Bununla birlikte çalışma literatürdeki eksiklikleri tam olarak ortaya koymamaktadır. Çalışma hem örgütsel ekoloji hem de yeni kurumsal kuramdan hareket etmektedir. Ancak yapacağı katkının aslen örgütsel ekoloji kuramına olacağı değerlendirilmektedir. Burada yapacağı katkı ise örgütsel ölümlerin olmadığı bir ortamda örgüt nüfus yoğunluğunun meşruiyete etkisini ölçmek olacaktır. Öneri bu durumda meşruiyetin nasıl değiştiğinin incelenmediğini belirtmektedir. Bunun dışında örgütsel ekoloji kuramına ve yeni kurumsal kurama ne gibi katkılarda bulunacağı belirsizdir. İlgili kuramda ya da kuramlarda bu soru sorulmuş mudur? Cevaplanması elzem görülmüş müdür? İlişkinin bu boyutu araştırılmaya değer görülmüş müdür? Bu sorular öneride yanıt bulmamıştır.Araştırmanın temel iddiası desteklense bile bunun literatüre ne derece bir katkı sağlayacağı, bulgunun neden önemli olduğu, pratik ve kavramsal değeri öneride yeterince tartışılmamıştır. Ancak örgütlerin yoğunluğunun çok arttığı durumlarda örgütsel ölümlere izin verilmemesinin örgütlerin verimli çalışmasını sınırlandıracağı, verimsizliği artıracağı, arz fazlasına yol açacağı aşikâr görünmektedir. Yani temel iddia desteklense dahi bunun beklenen bir bulgu olduğu değerlendirilmektedir. Öte yandan iddianın sınanacağı görgül bağlam olan Türkiye'deki yükseköğrenim ele alındığında sorunun niceliksel mi niteliksel mi olduğu da belirgin değildir. Bu doğrultuda meşruluk kaybına uğrayanın gerçekten üniversite örgüt formunun mu yoksa üniversitelerin niteliği mi olduğu anlaşılamamıştır. Ayrıca öneride meşruiyet kavramıyla ilintili diğer kavramaların (özellikle reputasyon) bu kavramdan ayrıştırılmadığı görülmüştür. Proje önerisinin temel iddiası, bir örgüt formunun nüfus yoğunluğunun örgüt çevresinin taşıma kapasitesini aştığı halde artmaya devam ettiği durumlarda ilgili formun toplumsal aktörler nezdinde bilişsel meşruiyetinde kayıplar oluşacağıdır. Önerinin ifadesiyle: ""bu çalışmada örgüt formu popülasyonundaki artışın doğal bir sınırı olmamasının söz konusu örgüt formunun meşruiyetini olumsuz etkileyebileceği ileri sürülmekte""dir (s.3). Buradan hareketle, proje önerisinde ölçülmesi beklenen iki önemli kavram vardır: taşıma kapasitesi ve bilişsel meşruiyet. Ancak öneri yalnızca meşruiyet ölçümü için bir yöntem önermekte, taşıma kapasitesinin ise bilinemeyeceğini varsaymaktadır (""Amaç ve Hedefler"", s.9). Başka bir bölümde, taşıma kapasitesinin örgüt ölümleri yoluyla belirlenemediği durumlarda taşıma kapasitesinin aşılıp aşılmadığının anlaşılmasında örgüt formunun meşruiyet düzeyinden faydalanılabileceği belirtilmektedir (s.9). Benzer biçimde, ""bu çalışma ile serbest rekabet koşullarının olmadığı bir piyasada taşıma kapasitesinin belirlenmesinde ilgili örgüt formunun meşruiyet düzeyinden yararlanılmaya çalışılacaktır"" denmektedir (s.5, par.1). Buradan, çalışmada meşruiyet kaybı tespit edilirse bunun taşıma kapasitesinin aşıldığı şeklinde yorumlanacağı anlamı çıkmaktadır. Dolayısıyla, önerilen çalışma bir yandan taşıma kapasitesinin aşılması ile bilişsel meşruiyet arasındaki ilişkiyi sınama iddiasında iken, diğer yandan değişkenlerden birindeki değişimi (bilişsel meşruiyet) diğer değişkenin değeri hakkında (taşıma kapasitesinin aşılıp aşılmadığı) kanıya varmak üzere kullanacağını söylemektedir. Diğer bir ifadeyle bağımlı ve bağımsız değişkenlerden yalnızca bağımlı olan ölçülmekte ve bağımsız olanın değeri hakkında çıkarım yapmak üzere kullanılmaktadır. Bu da mümkün değildir.Yukarıda belirtilen nedenlerden ötürü projenin özgünlüğü kısıtlı olarak değerlendirilmektedir."	3,60
Proje önerisinde, Konuşma Çözümlemesi yönteminin (Conversation Analysis) sağladığı araştırma olanaklarından faydalanarak, çevrimiçi ortamlarda yabancı dilde etkileşimsel yeti gelişimine yönelik araştırma çıktıları sunmak ve bu yolla çevrimiçi ortamlarda dil öğrenimi kavramını veri-temelli olarak ele almayı hedeflenmektedir. Dokuz iş paketinden oluşturulan proje önerisinde çok sayıda katılımcının farklı zamanlarda ama aynı türden bir çevrimiçi ortamda bir araya gelerek gerçekleştirecekleri etkileşimlerin tamamının kaydedilerek belirli bir bağlam odağında, çevresel etmenlerden arındırılmış bir biçimde, yabancı dilde etkileşimsel tarihçelerin oluşturulması planlanmıştır. Projenin kullanımına yönelik tasarlanacak platformun daha önce yüz yüze görüşmemiş, dünyanın farklı noktalarından yabancı dil (İngilizce) öğretmeni olmak üzere eğitim gören katılımcıların çevrimiçi görev tasarımı (online task design) yapmalarına olanak sağlayacak olması ve (2) daha önce yüz yüze görüşmemiş, dünyanın farklı noktalarından katılan dil öğrencilerine de bu çevrimiçi görevleri tamamlamak için bir ortam sunacak olması yönüyle proje önerisinin özgünlük taşıdığı değerlendirilmiştir. Ancak aşağıda belirtilen hususlar proje önerisinin özgün değerini sınırlandırmaktadır:Etkileşimsel yeti gelişimine katkısı olacağı değerlendirilmekle birlikte bu yeti gelişiminin İngilizce dil öğrenimi  ve öğretmen yetiştirme açılarından etkileşimsel yeti gelişiminin önemi ve ilişkisi kurulmamıştır.Öneride farklı dil ailelerine ait dillerin konuşulduğu ülkelerden katılımcıların yer alacağı anlaşılmasına rağmen bu farklı dillerin İngilizceyi yabancı/ikinci dil olarak öğrenimini nasıl etkilediği hususunda herhangi bir bilgi sunulmamıştır.	4,33
Proje önerisinde, MEB tarafından organize edilen zorunluluk haline gelmiş ve etkililiği pek çok araştırmada tartışılan hizmet-içi eğitim faaliyetlerine alternatif olacağı düşünülen, eğitimde başarılı ülkelerin öğretmen yetiştirme programlarında yaygın olarak kullanım alanı bulan mentörlük yaklaşımlarının modellenmesi, bu modellerin uygulanarak değerlendirilmesi ve ülkemiz koşullarına uygunluğuna karar verilmesi amaçlanmaktadır.MEB tarafından organize edilen mevcut hizmet-içi öğretmen yetiştirme eğitimlerinin süre, kapsam, bütünlük ve teori pratik dengesizliği gibi birtakım sınırlılıklarının olması, bazı ülkelerde yaygın olarak uygulanan farklı mentörlük modellerini referans alan bir alternatif hizmet-içi öğretmen yetiştirme modeli geliştirmeyi ve uygulayarak etkinliğininin test edilmesi bağlamında mevcut projenin ele aldığı konu itibariyle kısmen özgün olduğunu söylemek mümkündür.Ancak aşağıda ifade edilen eksiklikler proje önerisinin özgün değerini sınırlandırmaktadır:Proje önerisinde model geliştirilmesi planlanmasına rağmen alanyazında hâlihazırda var olan modellerin uygulanması ve değerlendirilmesi hedeflenmiştir. Proje önerisinin yapılma gerekçesini de oluşturması bakımından gerçekleştirilen alanyazın incelemesi oldukça yüzeysel bir biçimde gerçekleştirilmiş ve dolayısıyla da proje önerisi ikna edici bir kavramsal çerçeveye oturtulamamıştır. Örneğin, alanyazında öğretmenler için tartışılan dört mentörlük eğitimi modeli (akran mentörlüğü, takım mentörlüğü, öz-mentörlük ve birebir mentörlük) hakkında sadece birer cümlelik tanımlamalar yapılmış, ancak bu modellerin uygulanmasıyla ilgili ulusal/uluslararası bilimsel çalışmaların eleştirel bir yaklaşımla analizine yer verilmemiştir. Ayrıca mentörlük üzerine yapılan uluslararası araştırma bulgularının Türkiye bağlamında sosyo-kültürel farklılıklar da göz önünde bulundurularak değerlendirilmesi yapılmamıştır. Projenin özgün değerini sınırlandıran bir diğer önemli husus ise daha önce benzer bir TÜBİTAK projesinin aynı yürütücü tarafından gerçekleştirilmiş olmasıdır. Ancak, proje önerisinde bu duruma ilişkin herhangi bir açıklama yapılmamış (sadece ekibin diğer projeleri kısmında kısaca ifade edilmiştir), güncel proje önerisi ile diğer tamamlanan proje arasındaki benzerliklere/farklılıklara ya da güncel proje önerisi ile hangi farklı katkıların getirileceğine, her iki proje arasında ne tür yöntemsel benzerliklerin/farklılıkların bulunduğuna yönelik herhangi bir bilgilendirme yapılmamıştır. Tamamlanan projeden elde edilen deneyimin bu proje kapsamında nasıl işe koşulacağı ile ilgili açıklamalar bulunmamaktadır. 	2,40
"Projenin amacı ""Erken okuryazarlık becerilerinin okuma ve okuduğunu anlama üzerindeki yordayıcılıklarının boylamsal olarak incelenmesi"" şeklinde ifade edilmiştir. Proje konusu oldukça önemli bir noktaya odaklanmış olmakla birlikte özgün değeri aşağıda belirtilen nedenlerle yeterli bulunmamıştır.Erken okuryazarlık müdahale programının ulusal düzeyde olmasa da uluslararası alanda bulunduğu belirtilmiş ancak uygulanacak olan programın benzerlerinden farkı ve ayrışan yanları belirtilmemiştir. Önerinin 3. aşamasında boylamsal bir yöntem seçilmesinin bir özgünlük taşıdığı belirtilmesine rağmen ulusal ve uluslararası alanyazın incelendiğinde konu ile ilgili boylamsal çalışmaların olduğu görülmektedir. Dolayısıyla proje önerisinin var olan çalışmalardan farkı yeterince açıklanmamıştır.Proje önerisinde erken okuryazarlık becerileri için hâli hazırda var olan etkileşimli ve paylaşımlı kitap uygulamalarının (SESFAR ve Etkileşimli Kitap Okuma) kullanılacağı belirtilmiştir. Dolayısıyla proje kapsamında geliştirilecek özgün bir ürün/uygulama ya da materyal bulunmamaktadır. Eğiticilerin eğitimi ve bu öğretmenlerin uygulayacağı programların içeriğinin ne olacağı ve nasıl geliştirileceği hakkında yeterli bilgi bulunmamaktadır. Bu durum önerinin özgün değerini zayıflatmaktadır.Proje önerisinde 3. aşamada kullanılacak veri toplama aracı olan “Okuma Değerlendirme Bataryasının” geçerlik ve güvenirliğine ilişkin tüm çalışmaların tamamlandığı ve onay alındığı belirtilmiş fakat Bataryanın geliştirildiği 117K976 numaralı projenin gelişme raporları incelendiğinde Bataryanın güvenirlik ve geçerlik özelliklerine ait yeterli kanıtların sunulmadığı ve ölçme aracının bu proje önerisinde kullanıma hazır olmadığı tespit edilmiştir. Bu durum boylamsal çalışmanın gerçekleştirilmesini sekteye uğratacağından özgün değeri zayıflatacağı düşünülmektedir.Çocukların okula başlamaları ile birlikte karşılaşabilecekleri okuma güçlüklerinin olası göstergeleri erken okuryazarlık becerileri ile ilişkilendirilmiş ancak okuma güçlüğü ile ne kastedildiği ve hangi açılardan erken okuryazarlıkla ilişkilendirildiğine ilişkin bir bilgi sunulmamıştır. Bu durum proje önerisinin özgün değerini zayıflatmaktadır."	1,83
"Proje önerisinin amacı “Kitap Okuma Etkinliklerinin Çevrimiçi Takibi ve Değerlendirilmesi Sistemi 2.0’ın (KİTAS 2.0) geliştirilip, farklı biçimlerde uygulanmasının öğrencilerin kitap okumaya yönelik inançlarında, kitap okuma stratejilerinde, kitap okuma alışkanlıklarında ve okuduklarını anlama durumlarında farklılık oluşturup oluşturmadığını incelemektir” şeklinde ifade edilmiştir. Önerilen proje, yürütücünün 2018 yılında tamamlamış olduğu KİTAS projesinin geliştirilmiş bir versiyonu olarak planlanmıştır. KİTAS projesinden elde edilen deneyimlerle, önerilen projede okuma alışkanlıklarını kazandırma noktasında ortaokul seviyesinden ziyade ilkokul seviyesindeki çocuklarla çalışılması kararlaştırılmıştır. Ayrıca sistemin tasarım ve uygulama aşamasında hem öğrencilerden hem de öğretmen ve velilerden görüş alınması planlanmıştır. Dolayısıyla tüm paydaşların projeye dahil edileceği görülmektedir. Belirtilen hususların projenin özgün değerine olumlu katkı sağlayacağı değerlendirilmektedir. Ancak, aşağıda belirtilen hususlar proje önerisinin özgün değerini sınırlandırmaktadır:Proje önerisinin kavramsal çerçevesi ve konusu ile ilgili bir alanyazın taraması sunulmuştur. Ancak bu alanyazın proje önerisinin kurgusuyla ilişkilendirilememiştir.Önerilen projede çevrimiçi kitap okumanın takibi, değerlendirilmesi, desteklenmesi ve kitap tavsiye edilmesine yönelik bileşenleri içeren bir sistemden bahsedilmektedir. Ancak, çevrimiçi kitapların türü/konusu/içeriğine kimlerin, nasıl karar vereceği; çevrimiçi kitapların nereden, nasıl temin edileceği veya nasıl oluşturulacağı; çevrimiçi kitapların telif hakları gibi durumların nasıl çözüleceği; öğrencilerin çevrimiçi okumaları nerede, ne zaman, hangi teknolojik araçlarla yapacağı; sınıf kütüphanelerine kazandırılacak kitapların KİTAS 2.0 sistemindeki kitaplarla aynı/farklı olup olmayacağı öneri metninden anlaşılamamaktadır. Benzer şekilde, sınıf kütüphaneleri kitaplarla desteklenirken, kitapların türü/konusu/içeriğine kimlerin, nasıl ve neye göre karar vereceği öneri metninde açıklanmamıştır. Proje önerisinde “Türkiye’de ilkokul seviyesindeki tüm kitaplar, bazı bilgileri çerçevesinde bir ambar (Big Data) içerisine kategorilenerek alınacaktır” ifadesi kullanılmıştır. Ancak, veri tabanında bulunması gereken kitapların hangi kriterlere göre belirleneceği öneride açıklanmamıştır.Proje önerisinde “Araştırma kapsamında oluşturulacak büyük veri, yeni Ar-Ge çalışmalarına etki edeceği gibi başta Milli Eğitim Bakanlığı olmak üzere politika uygulayıcılarının karar ve öngörü oluşturmalarına da kaynaklık edecektir” ifadesi kullanılmıştır. Bu noktada önerinin çıktılarının Milli Eğitim Bakanlığı ve politika uygulayıcılarına hangi yönüyle kaynaklık edeceği açık değildir.KİTAS 2.0’da öğretmen ve velilerin öğrenciyle ilgili ne tür bilgilere erişebileceği öneride açıklanmamıştır.Proje önerisinde “KİTAS 2.0 sistemi okuma becerilerinin geliştirilmesi sürecinde öğretmen, öğrenci ve velileri sistem üzerinden yakınsal gelişim alanı, oyunlaştırma, öz belirleme kuramı ve akış kuramı temel alınarak destekleyecektir” ifadesi kullanılmıştır. KİTAS 2.0’da bu kuramların nasıl işe koşulacağı ve iş akışının nasıl olacağı öneri metninden anlaşılamamaktadır. Proje önerisinin alanyazında mevcutlarından farkının neler olduğu öneri metninden anlaşılamamaktadır."	2,40
"Projede, temel eğitim okul öncesi öğretmenlerine yönelik olarak çocukların katılımını ve yürütücü işlevlerini destekleyici bir mesleki gelişim modelinin geliştirilip uygulanması ve etkililiğinin değerlendirilmesi amaçlanmaktadır. Proje önerisi çocuk katılımı ve yürütücü işlev becerilerini konu alması sebebiyle özgün bir değere sahiptir ancak aşağıda belirtilen hususlar proje önerisinin özgün değerini sınırlandırmaktadır:Proje önerisinin ana odağını oluşturan üç boyut vardır. İlki çocuk katılımı anlayışı, ikincisi yürütücü işlev becerileri ve üçüncüsü de öğrenme döngüleri boyutudur. Bu boyutların ikisi ile ilgili yürütücü danışmanlığında bir diğeri ise proje önerisinde danışman olarak yer alan akademisyenin danışmanlığında tamamlanmış tezler (Koran, 2017; Tuncer, 2018; Uysal,2018) bulunmaktadır.  Her ne kadar bu tezlere proje önerisinde atıfta bulunulsa da, önerinin bu üç tez ile benzerlik/farklılıklarına yer verilmemiş olması özgün değeri olumsuz etkileyen önemli bir sınırlılıktır.Geçmişten günümüze araştırma konusu ile ilgili olarak hizmet öncesi okul öncesi/çocuk gelişimi öğretmen eğitimi öğretim programlarına ilişkin detaylı bilgi verilmemiştir."	3,00
"Bu proje önerisinde araştırmacılar; yabancı dil olarak Türkçe öğretimine yönelik UMAY: mobil sosyal medya yazılımını geliştirmeyi ve UMAY'ın öğrenci kaygısına, öğrencilerin dil becerisindeki gelişimlerine ve öğrencilerin Türk kültürü ile ilgili farkındalıklarına etkisini araştırmayı amaçlamıştır. Proje önerisinde; yabancı dil olarak Türkçe öğretiminin bir sosyal medya uygulaması üzerinden yapılması ve buna yönelik ihtiyaç analizinin yapılmış olması özgün değer açısından olumlu bulunmuştur. Ancak aşağıda belirtilen hususlar önerinin özgün değerini zayıflatmaktadır: Proje önerisinde, ""en önemli"" özgün değer olarak: ""TÖMER öğrencilerinin Türkçe öğrenmesine yönelik dil eğitimi destekli bir sosyal medya uygulaması geliştirileceğinden sosyal medya platformlarının ve mobil öğrenme uygulamalarının başarılı ve popüler olmasına katkı sağlayan unsurlar bir araya getirilecektir."" ifadesi yer almaktadır. Burada dil eğitimi destekli bir sosyal medya tasarımı mı yoksa sosyal medya destekli bir dil eğitimi mi kastedildiği anlaşılamamaktadır.Proje önerisinde, ""formel eğitimin uzantısı olarak, informel ve non-formel olanakları bir arada sunan"" bir ortamdan bahsedilmektedir. Ancak bunun nasıl yapılacağı öneride kuramsal olarak açıklanmamıştır.Öneride, ""Dil eğitimi destekli bir sosyal medya uygulamasının nasıl olması gerektiği konusunda ilkeler ortaya koyulacaktır."" ifadesine yer verilmiş ancak sosyal medya ortamları (Twitter, Instagram vb.) ve dil öğretimi amacıyla geliştirilen sosyal medya uygulamaları (Duolingo, Busuu vb.) konusundaki alanyazın ayrıntılı olarak incelenmemiştir. Diğer bir ifadeyle alanyazında mevcut uygulamalar ile geliştirilmesi planlanan uygulamanın farkının ne olacağı öneri metninden anlaşılamamaktadır.Genel olarak sosyal medya uygulamalarının dil öğretiminde en büyük avantajlarından biri anadili konuşan kişilerin de o platformları kullanmasıyla ilgilidir. Proje önerisinde mentörler dışında anadili Türkçe olan herhangi bir kimsenin sisteme dahil edilmemesi eksiklik olarak görülmüştür.Öneride, ""İnformel ve nonformel eğitimi sentezlenerek kişiselleştirilmiş bir uzaktan öğrenme ortamı oluşturulacaktır."" ifadesi kullanılmıştır. Ancak kişiselleştirmenin hangi kısıtlara ve özelliklere göre şekilleneceği ve aynı zamanda kişiselleştirilmiş sistem davranışları ifade edilmemiştir.""Bilimsel kriterler doğrultusunda sosyal medyanın dil öğrenme sürecindeki etkileri belirlenecektir."" ifadesinde; bu ortamın öğretim materyali dağıtımının ötesinde hangi öğrenme yaşantılarına göre tasarlanacağı açıklanmamıştır.""UMAY’ın özgün değerini artıran bir başka unsur ise teknik farklılıkları olacaktır."" ifadesinin açılımında mikrofon, GPS ve diğer donanımlara erişim sınırsız olacak ve içerik yüksek hızla yüklenecek şeklinde bir ayrıntı verilmesine karşın bunun nasıl sağlanacağı öneri metninde verilmemiştir.Sosyal medyanın teknik boyutları, geliştirme araçları ve teknolojileri verilmemiş olmakla birlikte bu sosyal medyanın web tabanlı mı (facebook, twitter vb.) yoksa aygıt tabanlı mı olacağı (whatsapp vb.) öneride ifade edilmemiştir."	3,33
"Proje önerisinin başlığı bir önceki başvuruda “Üniversitede İngiliz Dilinde Eğitim Veren Öğretim Üyelerinin Öğretim Yeterliklerinin Çevrim İçi Öğrenme Yoluyla Geliştirilmesi” iken “İngilizce ile Eğitim Veren Öğretim Üyelerinin Pedagojik ve Alana Özgü Dil Yeterliklerinin İşbirlikçi Öğretim Programı ile Geliştirilmesi ve Öğrenci Performansı Üzerindeki Etkilerinin İncelenmesi” olarak değiştirilmiştir. Proje önerisinde bu projenin, üniversitede İngilizce ile eğitim veren öğretim üyeleri için takım-öğretimine dayalı işbirlikçi öğretim programı tasarlamayı ve uygulamayı amaçladığı; esas odak noktasının Türk yükseköğretiminde İngilizce ile eğitim veren öğretim üyelerinin hem öğretim uygulamalarına ve profesyonel gelişimlerine hem de alansal dil kullanımlarına katkı sağlamak amacıyla İngilizce ile eğitim verilen bağlamlardaki öğretme ve öğrenme faaliyetlerinin kalitesini artırmak olduğu belirtilmektedir. Ancak proje önerisinde amaç cümlesi farklı yerlerde (Örneğin; özet, 1.2. Amaç ve Hedefler vb. başlıklar altında) farklı şekillerde ifade edilmektedir. Revize proje önerisinde alanyazın taraması genişletilmekle birlikte, belirlenen proje başlığında, araştırma sorularında ve yöntem başlığı altında değinilen değişkenleri kapsama açısından hala yeterli olmadığı değerlendirilmiştir. Önceki raporda belirtilen “Bir projenin konusunun ve kapsamının alanyazındaki çalışmalardan farklı olması, çalışma sayısının az olması, ilgili alanyazındaki boşluğun doldurmasına katkı sağlaması açısından önemli olmakla birlikte özgün sayılması için yeterli değildir.” saptaması geçerliliğini korumaktadır. Alanyazın özetinde; proje önerinin İngilizce ders veren öğretim üyelerinin İngilizce yeterliklerine yönelik araştırmalara yer verilmiş, ancak öğretim üyelerinin pedagojik alan yeterliklerine, pedagojik formasyona sahip olma durumlarına yönelik araştırmalara yer verilmediği, konuya ilişkin mevcut problemler ve hangi probleme çözüm arandığı konusunda yeterli gerekçelerin sunulmadığı görülmektedir.Proje önerisinin özgün değerini arttırmaya “Türkiye’de İngilizce ile eğitim veren yükseköğretim kurumlarında öğrenci ve alan dersi veren öğretim üyelerinin ihtiyaçları doğrultusunda hazırlanmış özgün ve Türkiye bağlamında gerçekleştirilebilecek nitelikte bir işbirlikçi öğretim programının tasarlanması” fikrinin bir katkı sağlayabileceği, ancak ihtiyaç analizinde kullanılacak teknikler, gerçekleştirme aşamaları ve gerçekleştirecek kişilerin yeterlikleri, ihtiyaç analizinden elde edilecek veriler ile eğitim ihtiyacının belirlenmesi ve öğretim tasarımının analiz, tasarım, geliştirme, değerlendirme aşamaları alanyazın bulgularına dayalı olarak açıklanmamasından dolayı özgün değerinin sınırlı kaldığı değerlendirilmiştir. Ayrıca proje önerisinde dile getirilen öğretim programının uygulama süresinin bir yıl olması, öğretim üyeleriyle ya da öğrencilerle yürütülmesi, karma yöntem kullanılması gibi gerekçeler bu proje önerisini boylamsal bir çalışma olarak değerlendirmek için yeterli olmayacağı gibi yöntemsel açıdan bir özgünlük de katmadığı değerlendirilmiştir. Önceki raporda belirtilen “Proje önerisinde iddia edildiği gibi, Profesyonel Gelişim Programının (PGP) dersi alan öğrencilerin ve dersi veren öğretim üyelerinin eğitim ihtiyaçlarını dikkate alarak hazırlanabileceğine dair göstergeler yoktur. Ayrıca, bu eğitim programının hazırlanması ve web ortamının tasarlanmasında izlenmesi gereken sürecin projenin özgünlüğüne katkısı açıklanmamaktadır. Projenin yenilikçi özelliği ve yenilikçi yaklaşımları hakkında bilgi yer almamaktadır.” saptaması hala geçerliliğini korumaktadır.Son olarak, proje önerisinde üniversitelerde İngilizce ile eğitim veren akademisyenlere yönelik bir İşbirlikçi Öğretim Programı tasarlama, uygulama ve değerlendirme süreci birçok yönden ve değişik veri toplama araçları yoluyla inceleneceği belirtilmektedir. Ancak, İktisadi ve İdari Bilimler Fakültesinde İngiliz dilinde eğitim veren öğretim üyelerinin etkili öğretim yapabilmek için ne tür beceri ve yeterliklere ihtiyaç duydukları, ihtiyaç duydukları bu pedagojik ve alansal dil kullanım beceri ve yeterlikleri en iyi şekilde nasıl kazanıldığı, bu öğretim üyeleri ile işbirliği yapacak Eğitim Fakültesinde İngilizce konusunda işbirliği yapacak nitelikli eğitmen olarak isimlendirilen öğretim üyelerinin nitelikleri ve İngiliz dilinde eğitim alan öğrencilerin ne tür öğrenme ve öğretme biçimlerini tercih ettiklerini, öğretim üyelerinin algıları ile öğrencilerin algılarını, memnuniyet düzeylerini belirlemek için kavramsal bir çerçeve sunulmamıştır."	3,00
Proje önerisinde, ortaokul matematik öğretmenlerinin mesleki gelişimlerini ders imecesi modeline göre hazırlanmış bir web portalı aracılığıyla desteklemesi amaçlanmaktadır.  Öneride, ders imecesi yönteminin yurtdışında yaygın kullanımından bahsedilip, ülkemizde de benzer şekilde uygulanarak matematik öğretmenlerine yönelik hizmet içi eğitimde kullanılması yoluyla, öğretmen niteliklerinin gelişiminin sağlanması hedeflenmiştir. Önceki panel raporunda da belirtildiği gibi, hedeflenen proje ülkemizde öğretmen eğitimini geliştirmeye yönelik duyulan ihtiyaca dayalı bir model önermesi açısından özgün bir değere sahiptir. Ayrıca, ders imecesi modelinin web destekli olarak uygulanmasının alanyazınında belirtilen, öğretmenlerin bir araya gelerek işbirliği yapamaması, ilgili otoritelerden destek alamaması, zaman ve mekâna bağlı olmadan öğretmenlerin mesleki bilgi ve tecrübelerini paylaşmalarına fırsat vereceği belirtilmiştir. Bu anlamda önerilen proje özgün değere sahiptir. Ancak, önceki panel raporunda da vurgulandığı gibi, forum benzeri amaçla kullanılması öngörülen bir web portalının dile getirilen öğretmen eğitimi ihtiyacını nasıl ve ne derece karşılayacağı alanyazın desteğine dayalı olarak hala açık bir şekilde ifade edilmemiştir. Proje önerisinde yapılan revizyonlar web tabanlı bir öğretmen eğitiminin kavramsal çerçevesini ortaya koymadan ziyade daha çok kısmi düzeltmeler şeklindedir.Revize edilen proje önerisinde aynı okulda görev yapan zümre öğretmenlerinin fiziki olarak bir araya gelme imkânları varken bu imkânı kullanmayan öğretmenlerin web tabanlı bir öğretmen eğitimini neden tercih edeceklerine dair kuramsal desteğe dayalı bir gerekçe sunulmamıştır.Ders imecesi yaklaşımı kuramsal ve pratik olarak öğretmenlerin bir araya gelmesi ve etkileşimi üzerine kuruludur. Bu durumda etkileşim ve işbirliğinin gerçekleşebileceğine dair yeterli alanyazın desteği sunulmadan web tabanlı bir öğretmen eğitimin başarılı olacağı varsayılmış ancak bunun gerekçesi sunulmamıştır.Bir başka husus ise web tabanlı portalın geliştirilmesi sürecinde izlenecek kuramsal çerçevenin belli olmaması ve öngörülen portalın hangi özelliği ve içeriği ile öğretmenlerin hangi mesleki niteliklerini geliştirmeye katkı sağlayacağı belirsizdir.	2,60
"Proje önerisinin temel amacı, okul aile işbirliği süreçlerini ve çalışmalarını belirleyerek aktif ve geniş tabanlı veli katılımına yönelik okul veli katılım örgütleme sürecini tasarlamak, uygulamak, geliştirmek ve değerlendirmektir.Proje önerisinin gerekçesi ve problem durumu, gerek ulusal gerekse uluslararası alanyazın sentezlenerek desteklenmiş, alandaki boşluk ifade edilmiş ve öneri bu boşluğu giderecek şekilde tasarlanmıştır. Okul aile işbirliği ""okul gelişim göstergelerinden"" sadece biridir. Okul gelişim göstergelerinin projeye bağımlı değişken olarak dâhil edilmesi projenin odağını değiştirmeyi gerektirir. Dolayısıyla ""Okul gelişim göstergeleri"" ile ilgili nasıl bir çalışma yapılacağına dair ifade edilen açıklama yetersizdir. Ayrıca, araştırma alt sorularında yer alan ve okul ikliminin okul aile işbirliği çerçevesinde işe konulması çabası ve planı uygun olarak değerlendirilmekte ancak okul aile birliği standartları ve bunlara ilişkin göstergeler yeterince açıklanmamaktadır.Bir tasarım geliştirme araştırma deseni ile yürütülmesi planlanan bu çalışmada çalışma deseninin doğasına uygun olarak bir modelin ortaya konması gerekirken araştırma hedefleri arasında bir model geliştirme hedefinin olmaması proje önerisinin özgün değerini zayıflatmaktadır."	4,60
Proje önerisinde de belirtildiği üzere alanyazındaki çalışmalarda üstbilişsel okuma stratejileri genel olarak ele alınmış fakat metin türlerine göre hangi üstbilişsel okuma stratejilerinin hedef alınması gerektiği ve bunun okuduğunu anlamada anlamlı bir fark yaratıp yaratmayacağına dair araştırma yapılmamıştır. Özellikle de okuma yöntem-tekniklerini üstbilişsel okuma stratejileri ve metin türleriyle ilişkilendiren çalışmalara alanyazında rastlanmadığı düşünüldüğünde önerilen projenin kısmen özgün değere sahip olduğu düşünülmektedir. Bununla birlikte aşağıda belirtilen hususlar proje önerisinin özgün değerini kısıtlamaktadır:Okuma sırasında üstbilişsel okuma stratejilerinin kullanımı alanyazında daha çok okuma amacı ile ilişkilendirilirken bu çalışmada metin türü ve üstbilişsel okuma stratejileri ilişkisi alanyazın destekli olarak yeterince ortaya konulamamıştır. Üstbilişsel stratejiler sadece metin türü ile ilgili değil okuma sürecinin tamamı ile ilgili bir kavramdır. Dolayısıyla üstbilişsel stratejilerin sadece metin türü ile ilişkilendirilerek ele alınması önerinin özgün değerini sınırlandırmaktadır. Proje önerisine ilişkin olarak ulusal ve uluslararası betimsel nitelikli çalışmalara yer verilmiş ancak önerinin uluslararası alandaki deneysel anlamda benzerlerinden ayrışan ve farklılaşan güçlü yanlarının neler olduğu ortaya konulmamıştır. Proje sürecinde kullanılacak metinler göz önünde bulundurulduğunda proje kapsamında programın içerik ögesi bağlamında geliştirilen metinler olmadığından alana özgün bir katkı sağlamayacağı değerlendirilmektedir.Proje önerisinde program geliştirme sürecinden bahsedilmesine rağmen proje önerisinde geliştirilmesi planlanan “Üstbilişsel Okuma Stratejisi Öğretimi Programı”na ilişkin yeterince ayrıntılı bilgi sunulmaması proje önerisinin özgünlüğünü sınırlandırmaktadır. 	2,40
Revize edilen proje önerisinde Eğitim Fakültesi İngiliz Dili ve Eğitimi Ana Bilim Dalında yer alan öğretmenlik uygulaması sürecinde Uygulama Öğretmeni, Uygulama Öğretim Elemanı ve Öğretmen Adayı arasında öğretmen adayının ders anlatımı sonrası gerçekleşen dönüt oturumlarında kullanılan söylemin iletişim ve etkileşim örüntülerinin farklı yönlerden incelenmesi ve bunların ışığında bir öğretmenlik uygulaması paydaş eğitimi modeli önerisi geliştirilip uygulanması amaçlanmaktadır. Bu proje önerisinde uluslararası çalışmalardan farklı olarak, paydaşlar arasındaki iletişimi farklı açılardan bütünsel inceleyen kendi okul yapılarımızın, kültürel art alanlarımızın ve toplumsal özelliklerimizin öğretmenlik uygulaması sürecinde UÖE-UÖ ve ÖA arasındaki etkileşime nasıl yansıdığını gösteren bir derlem çalışmasının planlanması özgün olarak değerlendirilmiştir. Öğretmenlik uygulaması dersi hizmet öncesi öğretmen yetiştirme sürecinin kritik bileşenlerinden birisi olması sebebiyle proje konusu önemlidir. Ayrıca proje önerisinde öngörülen yöntemsel yaklaşım ve konuşma çözümleme tekniği özgün değeri artırmaktadır. Ancak aşağıda belirtilen hususlar revize edilen proje önerisinin özgünlüğünü zayıflatan hususlar olarak değerlendirilmiştir:Proje önerisinin konusuna yönelik alanyazın taramasının yeterli olmadığı, MEB ve YÖK tarafından yapılan çalışmaların ve düzenlemelerin öneriye yansıtılmadığı değerlendirilmiştir. Proje önerisinde belirtilen sınıf mevcutlarının kalabalıklığı, bir öğretim üyesi ve uygulama öğretmenine düşen öğrenci sayısının fazlalığı vb. sorunların giderilmesine yönelik düzenlemelerin yapıldığı ve 2 yıldır uygulanmakta olduğu, bu uygulamanın paydaşlarının (öğretim elemanının (UÖE), uygulama öğretmeninin (UÖ), ve öğretmen adayının (ÖA)) öğretmenlik uygulaması dönüt oturumlarının Uygulama Okullarında yapıldığı, 6 saat uygulama ve 2 saat teorik olarak öğretim programında yer alan Öğretmenlik Uygulaması dersinin teorik kısmının Fakültelerde her hafta 1-2 saat yüz yüze öğretim ile dönüt oturumları şeklinde gerçekleştirildiği, “Staj Takip Sisteminin Tasarlanması, Geliştirilmesi ve Değerlendirilmesi” ne yönelik projelerin yapıldığı ve MEB, YÖK ve Eğitim Fakültelerinin konuya yönelik olarak sürdürülen çalışmalardan önerilen projede yapılmak istenilenlerin farkının ne olduğu açık bir şekilde ortaya konulmamıştır. Önceki panel raporunda projeye yönelik verilen “Öğretmenlik uygulaması gözlemleri sonrasında verilen dönütlere dayalı olarak okul ve toplum kültürü ile uyumlu bir öğretmen eğitimi modeli geliştirilmesi hedefi gerçekçi bulunmamıştır. Çünkü, öğretmenlik uygulaması ve bu kapsamda verilen dönütler öğretmen eğitiminin sadece bir bileşenidir.” şeklindeki eleştiriyi revize edilen proje önerisinde karşılayacak açıklayıcı ya da telafi edici bir iyileştirmeye gidilmemiştir.	2,33
"Önerilen projede, 2013 yılında Çin'in kendi güdümünde bir küresel değer zinciri (GVC) oluşumu sağlamak adına Kuşak ve Yol Girişiminin (KYG) yapısının analiz edilmesi ve KYG'nin özellikle ""orta koridor"" olarak adlandırılan Bakü-Tiflis-Kars demiryolu hattını kapsaması ve bu orta koridorun 76km'sinin Türkiye'den geçmesi nedeniyle KYG fikrinin Türkiye üzerindeki olası etkilerinin incelenmesi amaçlanmıştır.KYG projesinin Türkiye üzerine etkileri olacağı inkar edilemez. Ülkemizin hem talep hem de girdi kullanımı açısından dış ticaret bağımlılığı göz önüne alındığında, KYG'nin olası etkilerini tartışmak ve buna göre politikalar geliştirmek doğru bir yaklaşım olacaktır. Bu konuda Türkiye özelinde yapılan çalışmalar sınırlı olduğundan, proje önerisinin özgün değeri potansiyeline sahip olduğu söylenebilir. Ancak proje önerisinin özgün değerini kısıtlayan iki temel husus tespit edilmiştir. İlk olarak, 119K209 numaralı proje önerisinin panel raporunda belirtildiği gibi Çin’in KYG projesinin uluslararası literatürde ticaret etkilerini analiz etmiş olan çalışmaların halihazırda var olması ve önerilen projenin bu literatüre nasıl yeni bir bilgi sunacağının belirsiz olması özgün değeri kısıtlamaktır. Örneğin,  Liu et al. (2018), Boffa (2018) ve Song et al. (2018) aslında proje önerisinde söz edilen bazı araştırma konularını ele almış görünmektedir. KYG'nin topolojik özelliklerini ağ analizi dışında yöntemlerle inceleyen başka bazı çalışmalar da bulunmaktadır. Öneride bu çalışmalardan söz edilmesine rağmen uygulanacak kompleks ağ yaklaşımının nasıl yeni bir iktisadi bilgi sunacağı tartışılmamıştır.İkinci husus, Soyyiğit ve Boz (2017)’de Çin ve Türkiye arasındaki ticari ilişkilerinin ağ yaklaşımı kullanılarak belirlenmiş olmasına rağmen proje yürütücüsünün yapmış olduğu bu çalışmanın öneride ve kaynakçada yer almaması eksiklik olarak değerlendirilmiştir. Dahası proje önerisiyle Soyyiğit ve Boz (2017) arasında benzerlikler olup olmadığı, proje önerisinin bu çalışmadan ne şekilde ve hangi yönleriyle farklılaşacağının tartışılmamış olması özgün değeri kısıtlayan temel bir eksiklik olarak değerlendirilmiştir.Bunlara ek olarak, proje önerisi temelde bir ticaret zinciri üzerine inşa edilmesine rağmen önerinin herhangi bir teorik çerçeveye dayandırılmadan yalnızca veri özetlemeye dayanan istatistiki yöntemler üzerinden hareket edilmiş olması özgün değeri kısıtlayan bir eksikliktir.Son olarak, daha önceki panel raporlarında belirtilen hususların mevcut proje önerisinde yeterli düzeyde dikkate alınmadığı değerlendirilmiştir.Boffa, M. 2018. “Trade Linkages Between the Belt and Road Economies”, World Bank Policy Research Working Paper, No. 8423.Liu, zhigao & Tao, WANG & Sonn, Jung Won & Chen, Wei. (2018). The structure and evolution of trade relations between countries along the Belt and Road. Journal of Geographical Sciences. 28. 1233-1248. 10.1007/s11442-018-1522-9. Song, Zhouying & Che, Shuyun & Yang, Yu. (2018). The trade network of the Belt and Road Initiative and its topological relationship to the global trade network. Journal of Geographical Sciences. 28. 1249-1262. 10.1007/s11442-018-1523-8.S. Soyyiğit, Ç. Boz (2017), Impact Of The Chinese Economy On Turkey As An Input Provider, Current Debates In Economics Econometrics, Ijopec Publication, Kitap."	1,40
"Proje önerisinin araştırma konusu, Hedef 2023 bağlamında, Türkiye tekstil ve konfeksiyon sektöründe faaliyet gösteren firmaların maliyet etkinliğinin, Ar-Ge düzeyleri ile Ar-Ge kaynaklarının, yenilikçilik düzeylerinin, yenilikçilik türlerinin, dışsal yenilik kaynaklarının ve bunları etkileyen faktörlerin ekonometrik olarak tahmin edilerek politika önerilerinde bulunulmasıdır.Hem güncel verilerle çalışılacak olması hem de uygun yöntemlerle konuları ele alması bakımından projenin özgün değer potansiyeli taşıdığı düşünülmektedir. Ancak öneride tekstil ve konfeksiyon sektöründeki firmalar için; maliyet etkinliğini belirleyen faktörler, Ar-Ge davranışlarını belirleyen faktörler ve yenilikçilik yapılarını belirleyen faktörler şeklinde ifade edilebilecek üç ayrı araştırma sorusu ele alınmakta ve yapılan analizlerde bu üç araştırma sorusu arasında bağlantı kurulamadığı düşünülmektedir. Bir önceki panel raporunda da belirtilen bu husus hakkında öneride yapılan değişikliklerde ve yapılan açıklamalarda bu üç sorunun sadece teori ve uygulama açısından ilişkilerine değinilmektedir. Yapılması planlanan üç ayrı analizin bir çalışmada neden birlikte ele alındığı hususu için ikna edici bir çerçeve oluşturulamadığı değerlendirilmektedir. Proje kapsamında, Türkiye için stratejik öneme sahip olan tekstil ve konfeksiyon sektörünün ihracat odaklı bir sektör olması ve küresel dış ticaretindeki gelişmelerin rekabet gücündeki değişime bağlı olması nedeniyle bu sektördeki rekabet gücünün en önemli belirleyicilerinden olan verimlilik ve etkinlik ile Ar-Ge ve yenilikçilik düzeylerinin araştırılması, Hedef 2023 ulusal politika belgelerinde belirlenen amaç ve hedeflere ulaşılmasında sağlayacağı olası politika önerileri katkıları nedeniyle önem arz etmektedir. Ancak teknoloji yoğunluğu düşük bir sektör olan tekstil ve konfeksiyon sektörünün katma değerinin ve rekabetçiliğinin artırılmasında proje çıktılarının nasıl kullanılacağı yeterince açıklanmamıştır. Sonuç olarak, yukarıda bahsedilen hususlar projenin özgün değerini önemli ölçüde kısıtlamaktadır."	3,40
"Proje önerisi Hanehalkı Bütçe Anketi (HBA) verilerini kullanarak Türkiye'deki tütün ürünleri harcamalarını incelemeyi hedeflemektedir. Bu kapsamda üç temel hedef ortaya koymaktadır. Bunlardan ilki ""Türkiye'deki tütün mamülleri kullanımına ait durum tespiti"" yapmaktır. Betimleyici istatistiklerden oluşacak bu analizin tütün mamülleri kullanımından ziyade, tütün mamüllerine yapılan harcamaya ilişkin olacağı açıktır. Projenin ikinci hedefi, sigara ve tütün mamülleri kullanımını etkileyen faktörlerin belirlenmesidir. Kullanılan veri sadece hanehalkı düzeyinde tütün mamülleri harcaması içerdiği için bu analiz sadece hanehalkı düzeyinde yapılabilmektedir. Sigara kullanımı ise bireysel bir karardır. Aynı hanede bir birey sigara kullanırken diğeri kullanmayabilmektedir. Diğer bir sorun ise birey bazında hanede kaç kişinin sigara kullandığının tespit edilememesidir (2003 yılı hariç). Proje önerisinde aynı veriyi kullanarak sigara harcamalarının belirleyicilerini inceleyen diğer çalışmalara atıf yapılmıştır. Fakat mevcut çalışmanın bu konuda nasıl bir yenilik getirdiği tartışılmamıştır. Projeden elde edilecek bulguların konuya ilişkin mevcut literatürde dolduracağı boşluk yeterince açıklanmamıştır.Projenin üçüncü hedefi ise Türkiye'de sigara ve tütün mamülleri kullanımını azaltmaya dönük politikaların etkinliğinin değerlendirilmesidir. Yöntem kısmındaki açıklamalardan 2009 yılında uygulanmaya başlanan sigara yasağının etkisine bakılacağı anlaşılmaktadır. Fakat bu etkiyi yansız şekilde ortaya çıkarabilmek için kullanılacak model yeterince açıklanmamıştır.  Bu hususlar projenin özgün değerini sınırlamaktadır."	2,20
Bu proje önerisi Türkiye, yükselen piyasalar ve gelişmekte olan ülkeler için toplulaştırılmış ve sektörel verileri kullanarak ve panel veri yöntemlerini uygulayarak erken sanayisizleşmenin nedenlerini ve içsel eşik dönüm noktalarını araştırmayı amaçlamaktadır.Gelişmekte olan ülkeler için imalat sanayinin ekonomik büyümeye katkısının ve erken sanayisizleşme için eşik değerlerin belirlenmesi, bu ülkelerde izlenecek politikalara ışık tutması açısından önemli bir çalışma konusudur. Özellikle Türkiye ekonomisi için imalat sektörünün yarattığı katma değerin azalıyor olması ekonomiyi birçok açıdan kırılgan hale getirmektedir. Bu nedenle, erken sanayisizleşmenin nedenlerini incelemek önemli bir araştırma konusudur.Gelişmekte olan ülkeler için IS alt sektörleri kullanılarak erken sanayisizleşme hipotezini içsel eşik değer analizi ile araştıran başka çalışma olmadığı için proje önerisinin literatüre katkı sağlama potansiyeli vardır. Çalışmanın literatüre katkısı, belirtilen hipotezin geçerliliğini test ederken, çok sayıda değişkenin modele dahil edilecek olmasıdır.Önerilen projede tüm İS sektörlerini özdeş olarak almayan dolayısı ile İS alt sektörlerini de inceleyen son dönem istisna çalışmalar arasında De Vries vd. (2012), Vaz ve Baer (2014) Haraguchi (2016) ve Tregenna (2015) çalışmalarının bulunduğu ifade edilmiş olmasına rağmen proje önerisinin bu literatüre katkısının ne olacağı tam olarak ortaya konulmamıştır.  Bunun yanı sıra proje önerisinin özgün değerini kısıtlayan temel husus yöntemsel eksikliklere dayanmaktadır. Zira proje önerisinin katkısı teorik değil ampirik olduğu için uygulanacak yöntem önem kazanmaktadır. Bu nedenle, projede kullanılması planlanan yönteme ilişkin belirsizlikler projenin özgün değerini de olumsuz etkilemektedir.	2,20
"Proje, yaşam memnuniyeti ve mutluluk ile farklı değerler arasında bir ilişki olup olmadığını, eğer var ise bu ilişkinin niteliğini anlamaya yönelik bir araştırma yapılmasını önermektedirler. Projenin özgün değerini sınırlandıran bazı hususlar belirlenmiştir:Ekonomik refah ile yaşam memnuniyeti arasında ne tür bir ilişki olduğu sorusu çokça çalışılmış bir sorudur. Aynı soru elbette değerler sistemi için de sorulabilir. Ancak, söz konusu değerler sistemi olunca, sorun daha karmaşık hale gelmektedir. Öncelikle, bazı değerler sistemi neredeyse tanımları gereği yaşam memnuniyetine dair olarak bir pozisyonu da beraberinde getirirler. Bu anlamda örneğin seküler ve post-materyalist değerler ayrımı oldukça yanıltıcı olabilir. Bu sorundan kısaca söz edilse de ekonomik refah ile değerler sistemi arasındaki bu temel farkın projenin amaçları açısından nasıl ele alınacağı tartışılmamıştır. İkinci olarak, kültürel değerler ve yaşam memnuniyeti arasındaki ilişkiye dair mekanizmalar tartışılırken, kurumlar, politik yapı, ekonomik sistem gibi temel yapılara değinilmemiştir. Örneğin, kendini ifade etme ve ekonomik  çıktı arasındaki ilişkinin tartışıldığı bölümde, basitçe ilkinin güven ve tolerans ortamı yarattığı için ikincisine yol açtığı şeklinde bir nedensellikten bahsedilmiştir. Ancak, beşeri sermayenin  kurumlar, politika ve ekonomiyi içeren büyük yapılara karmaşık şekillerle dahil olduğuna dair geniş bir yazın mevcuttur ve nedenselliğin bu kadar doğrusal ve basit olmasının pek mümkün olmadığı açıktır. Proje önerisindeki bu ve benzeri örneklerden yola çıkılarak, projede yer alan kavramlar arasındaki derin ilişkilerin yeterince vurgulanmadığı sonucuna varılmıştır. Projenin amaçları arasında politika yapıcılar için önerilerde bulunabilme potansiyeli barındıran sonuçlar elde edilebileceğinden bahsedilmiştir. Ancak, bununla ne kastedildiği açık değildir. Üstelik, politikanın kendisi yaşam memnuniyetini şekillendiren nitelikte ve güçte olabilirken, bu iki değişken arasındaki ilişkinin yönü ve mahiyeti başlı başına problemli kavramlardır.Projenin özgün değerini sınırlandıran bir diğer unsur analizlerde kullanılacak verilerin farklı ülkeler için farklı yıllara ait olması ve güncel olmamasıdır. Bu nedenle proje sonuçlarının günümüze tutacağı ışık, kısıtlı kalabilecektir.Mutluluk ve yaşam memnuniyeti belirleyicilerinin niye farklılaşabileceği, bu değerlerin mutluluk ve yaşam memnuniyetine nasıl etki edebileceği konusunda kuramsal altyapının yeterince tartışılmamış olması ve psikoloji, sosyoloji ve iktisat literatüründe değerler ve mutluluk ilişkisini ortaya koyan çalışmalardan detaylı olarak bahsedilmemesi projenin özgün değerini sınırlandıran bir diğer unsurdur.Sosyo-demografik özelliklerin (cinsiyet, yaş, eğitim, evlilik, gelir vb.) ve kişisel ve/veya sosyal değerlerin mutluluk ya da öznel iyi olma üzerine etkili bir faktör olabileceği konusunda yazında farklı çalışmalar bulunmaktadır. Örneğin, dini değerlere önem veren kişilerin daha fazla mutlu olma ihtimali olduğu bazı çalışmalarda gösterilmiştir. Dolayısıyla, projenin temel olarak cevaplandırmayı planladığı ""mutluluk ve yaşam memnuniyeti değerlerden bağımsız mıdır?"" sorusunun cevabı literatürde çalışılmıştır. Bu tarz soruları farklı teknikler, ağaç temelli makine öğrenme teknikleri, kullanarak cevaplamanın özgün değeri sınırlı olabilecektir. "	2,75
Proje önerisinin amacı, firmaların TFV'nin değişen firma, sektör ve kent üretim ölçeğinden hangi mekanizmalarla ne yönde ve ne derece etkilendiğini araştırmaktır. Bu kapsamda proje önerisinde, Türk imalat sanayinde içsel ve dışsal ölçek ekonomilerinin TFV'ne etkileri belirlenecektir. Proje önerisinde, firma verimliliği üzerinde içsel ve dışsal ölçek ekonomileri faktörlerinden her birinin kısmi verimlik etkilerinin, dışsal ölçek ekonomilerinin girdi ve işgücü piyasası dışsallıklarının hangisi/hangileri biçiminde ortaya çıktığının ve son olarak firma verimliliği üzerinde içsel ve dışsal ölçek ekonomileri faktörlerinin interaktif etkilerinin belirlenmesi hedeflenmektedir. Öneride, içsel ölçek ekonomilerinin temel belirleyicisi olan firma büyüklüğü referans alınarak, dışsal ölçek ekonomilerinden yerelleşme ve kentleşme ekonomilerinin firma büyüklüğü ile ilişkisinin belirlenmesi amaçlanmıştır. Revize edilen proje önerisinde literatür taraması genişletilmiş olsa da, daha önceki panel raporlarında belirtildiği gibi, proje önerisinde ele alınan araştırma sorusunun ilgili yazındaki hangi boşluğu nasıl dolduracağı hususunun hala belirsiz olması projenin özgün değerini sınırlamaktadır. Proje önerisinde ifade edilen kapsamlı ve entegre bir veri setinin ve dinamik panel veri tahmin yöntemlerinden 2 Aşamalı GMM-Sistem tahmin tekniğinin kullanılması, Türkiye imalat sanayinde TFV'nin belirleyicilerinin araştırılmasında daha önceden de kullanıldığı için özgün değer olarak görülmemektedir. Proje önerisinde özgün değer, entegre bir yaklaşım benimsenerek içsel ve dışsal ölçek ekonomisi unsurlarının birlikte ele alınması ve aralarındaki etkileşimin araştırılması olarak belirtilmektedir. Proje önerisinin özgün değer unsurlarından biri olarak araştırma yöntemi gösterilmektedir. Buna göre, sistem-GMM yöntemiyle verimlilikteki değişmenin tahmin edilen katsayılar yardımıyla ne kadarının içsel ne kadarının dışsal ölçekten kaynaklandığının ortaya çıkarılacağı belirtilmektedir. Ancak kullanılması planlanan yöntemle elde edilen katsayılarla böyle bir ayrıştırmanın nasıl yapılacağı açık değildir. Bu durum, önerinin en önemli özgün değerinin gerçekleşmesinin önünde bir engel olarak görülmektedir.	3,80
Önerilen proje kamu alım ilanlarında bilgi manipülasyonunun belirlenmesi için disiplinler arası çalışmalar gerçekleştirerek makine öğrenmesi temelli doğal dil işleme modellerinin geliştirilmesi, algoritmaların AB kamu alım ilanlarına uygulanarak ilan manipülasyonu puanlarının belirlenmesi ve ilan manipülasyonunun ekonomik etkilerinin ekonometrik analizlerle incelenmesini amaçlamaktadır. TED veri setindeki kamu alım ilanlarının içeriğinin netlik, bilgi düzeyi ve diller arası farklılık puanlarının belirlenerek bu ilanların içeriğinin ekonomik etkilerinin belirlenmesi özgün değer taşımaktadır.Proje önerisinin özgün değerini sınırlandıran bir husus, kamu ihalelerine katılmaya aday yabancı firmaların yabancı bir devletle iş sözleşmesi yapmalarına ilişkin davranışlarının modelde yer almamasıdır. Proje yürütücünün benzer bir proje önerisi daha bulunmaktadır. Her ne kadar proje önerisinde belirtilse de iki proje önerisi arasındaki farkın ve kesiştikleri noktaların daha detaylı tartışılması gerektiği düşünülmektedir.  	4,00
Önerilen projede amaçlanan Türkiye'de emeklilerin tüketim davranışlarını yaşam döngüsü hipotezi kapsamında analiz etmektir. Daha önceki raporda da belirtildiği üzere emeklilerin emeklilik sonrası tüketim davranışlarının incelenme hedefi özgün değer taşımaktadır. Uluslararası literatürde daha önce çalışılmış olmakla birlikte Türkiye için bu konunun daha önce çalışılmamış olması proje önerisini özgün kılmaktadır. Bununla birlikte, öneride sunulan literatür taraması gelişmiş ülkelerde emeklilik ile birlikte tüketimde sert bir düşüşe işaret eden birçok çalışmaya yer verirken, gelişmekte olan ülkelere dair sadece bir adet çalışmaya yer verilmiştir (Li, Shi ve Wu, 2015). Bu husus projenin özgün değerini değerlendirmeyi güçleştirmektedir.	4,20
Proje önerisinde, Sanayi ve Teknoloji Bakanlığı’nın Teknoloji Geliştirme Bölgeleri (TGB) için geliştirdiği TGB performans endeksinden farklı olarak firma performansları ve süreç yeniliğini dikkate alan bir TGB performans endeksi geliştirilmesi amaçlanmaktadır. Öneride ayrıca TGB performansını, firma yenilik performansını ve yenilik coğrafyasını belirleyen etmenlerin araştırılması amaçlanmaktadır. Bu etmenlere dönük hipotezlerin, 62 TGB’deki 4582 firmaya uygulanacak anketler ve 62 TGB yöneticisiyle yapılacak görüşmeler yoluyla elde edilen verilerin analizi ile sınanması planlanmaktadır.Proje önerisinin özgün değeri aşağıdaki sorunlar nedeniyle sınırlıdır:1. Proje önerisi, ilgili literatürdeki bir boşluk, çelişki ya da meseleden değil pratikte uygulanan bir ölçüm aracının (TGB performans endeksi) geçerlilik sorunu üzerine inşa edilmektedir. Bu nedenle proje önerisinin ulaşabileceği en yetkin katkı, literatüre anlamlı teorik katkı sağlamak yerine bu ölçeğin daha iyiye götürülmesi ile sınırlanmaktadır.2. Önerilen projede bir amaç bulanıklığı görülmektedir. Bir yandan alternatif bir TGB performans endeksi geliştirileceği iddia edilirken diğer yandan TGB performansı, firma yeniliği ve yenilik coğrafyasını etkileyen faktörlere yönelik bir kuramsal model geliştirilmeye çalışılmaktadır. Şayet proje önerisinin asıl hedefi ilki ise böyle bir kuramsal modelin geliştirilmesi elzem değildir. Eğer ikinci amaca odaklanılacaksa yukarıda belirtildiği gibi bunun ilgili literatürdeki bir boşluğa dayandırılmış olması gerekmektedir.3. Proje önerisindeki hipotezlerin birçoğunun teorik veya ampirik gerekçeleri sunulmamaktadır. Önerinin yazılmasında kurgu olarak, önce gerekçe sonra hipotezi sunmak yerine, önce hipotez kümeleri verilmekte sonra bu hipotezlerde geçen değişkenler veya diğer bazı kavramlarla ilgili literatür verilmektedir. Dolayısıyla çoğu zaman hangi paragrafın hangi hipotezin gerekçesi olduğunu bulma görevi okuyucuya yüklenmektedir. Kaldı ki çoğu zaman literatür değerlendirmesi, her bir hipoteze gerekçe sunmaktan ziyade ham literatür taraması şeklinde her paragrafta bir çalışma (kimi zaman çalışmanın yöntemi ve örneklemi gibi ayrıntılara girecek şekilde) özetlenerek ilerlemektedir. Dolayısıyla, örneğin, kuruluş yılının, TGB yöneticisinin özelliklerinin neden ve nasıl TGB performansını etkileyeceği ya da yeniliğin metropollerde yoğunlaşmasının sebebinin neden bilgi yayılımı, kaynak dağılımı ya da endüstriyel organizasyon olmadığının nedenleri açıklanmamaktadır. Diğer yandan, bir hipotezde belirtilen değişkenler yerine yakın değişkenler bir açıklama gibi sunulmaktadır. Örneğin, bir alt hipotezde, üniversitenin büyüklüğü ile TGB performansı ilişkilendirilirken, açıklamalarda ikisi arasındaki işbirliğinin ya da coğrafi yakınlığın TGB performansı üzerindeki etkisi aktarılmaktadır.4. Ana hipotezler ile alt hipotezler arasındaki ilişki anlaşılmamaktadır. Örneğin, ilk ana  hipotezde mevcut TGB performans endeksi ile çalışmada oluşturulan endeks arasında fark olduğu iddia edilirken, alt hipotezlerde TGB performansını etkileyen etmenlere yönelik hipotezler sunulmaktadır. Doğal olarak böylesi bir ana hipotezin alt hipotezlerinden beklenen bu iki performans endeksi arasındaki farklarla ilgili olmasıdır. Ayrıca, ana hipotezin böyle oluşturulması da hatalıdır çünkü zaten proje önerisinin temel iddiası oluşturulacak endeksin mevcut endeksten farklı olacağıdır. Bu nedenle ana hipotezin büyük olasılıkla totolojik bir biçimde desteklenmesi söz konusudur. 5. Hipotezlerde kullanılan ifadeler çoğu zaman anlaşılmamaktadır. Tüm hipotezlerde “… etkisi vardır” ifadesi kullanılmaktadır ancak bu etkinin hangi yönde (olumlu ya da olumsuz) olacağı ile ilgili bilgi verilmemektedir. Diğer yandan, bazı hipotezlerde bağımlı değişken yer almamaktadır. Örneğin, bir alt hipotezde “Firmanın bulunduğu TGB özelliklerinin (yıl, bölge vb.) etkisi vardır” ifadesi bu etkinin hangi değişken üzerine olacağını belirtmemektedir. 6. Hipotezlerde ele alınan değişkenler çoğu zaman tanımlanmamaktadır. Örneğin, firma büyüklüğü, güçlü bağlar, coğrafik, bilişsel, sosyal, kurumsal vb. yakınlık gibi kavramlar açık bir biçimde tanımlanmamaktadır.7. Firma özümseme kapasitesinin ölçülmesi ve bunun da “projenin en can alıcı hipotezi” olduğu ikinci bölümde temel katkı olarak “gelişmekte olan bir ülkenin özümseme kapasitesinin ölçülmesi” sunulmaktadır. Firmalar bazında yapılan ölçümlerle böyle bir sonuca nasıl ulaşılacağı açık değildir.8. Böyle bir konunun politika yapıcıdan bağımsız bir tekil, objektif ölçütü mümkün değildir. Politika yapıcının, kendi politika öncelikleri bakımından TGB yönetimlerini bir takım hedeflere yöneltmek için araçsal niteliğe sahip olan endekslerden, neden yeni bir tanesine ihtiyaç olduğu ve Bakanlık tarafından hâlihazırda kullanılan endeksin neden yeterli görülmediği araştırma dokümanlarından anlaşılamamıştır. Hâlihazırda, politika yapıcının kriterlerin içerik, adet ve ağırlığını dönemsel politika hedefleri ile güncelleyerek TGB'lere duyurduğu bilinen bir gerçektir. Bu nedenle objektif bir ölçüm bu kadar kompozit ve katmanlı bir sosyal sistem ve bir politika aracı için gerekli olmadığı gibi mümkün de değildir.9. Her yıl Türkiye'de çok sayıda araştırmacı TGB'ler kapsamında özellikle performans ölçümü ve TGB performansının, firma performanslarının ölçümü ve iyileştirilmesine yönelik çalışmalar yapmaktadır ve YÖK Tez veri tabanında bu tip çok sayıda çalışma bulunmaktadır. Mevcut çalışmanın gerekçelendirilmesinde, literatür taramasında bu çalışmaların sınırlı bir kısmına atıf vermek yerine, bu alanda özellikle Türkiye'de yapılmış çalışmalar ve onların bıraktığı boşluk daha açık bir şekilde temellendirilmeli ve bu çalışmaya neden gerek duyulduğu daha iyi açıklanmalıdır.	1,75
Proje önerisi Türkiye'de kadın girişimciliğin durum değerlendirmesini yapmayı hedeflemektedir. Kadın girişimciliği ve bunun devlet eliyle desteklenmesi akademi ve politika yapıcılar açısından önemlidir. Ancak proje çok amaçlı bir yapıya sahiptir ve proje önerisinde odaklanma sağlanamamıştır. Bu çerçevede şu noktalar vurgulanabilir: Proje önerisinde, araştırmanın üç temel katkısına vurgu yapılmaktadır. Bunlardan ilki kadın girişimciliği haritasının oluşturulmasıdır. Bunun bilimsel ve önemli bir katkı olduğu tartışmalıdır. Böyle bir harita, ihtiyaç duyulduğunda mevcut verilerle konu ile ilgili kurumlar tarafından kolaylıkla hazırlanabilir. Böyle bir haritanın ne tür bir bilimsel katkı sağlayacağı net değildir.İkinci öngörülen katkı, kadın girişimcilerin aldıkları hibeleri ne derece etkin kullanabildikleri sorusuna cevap vermektir. Bu soruya nasıl cevap verileceği yeterince açıklanmamıştır. Buna ilişkin tek bir hipotez vardır. Bu da hibe miktarı ile girişimin başarısı arasındaki ilişkiye dairdir. Dolayısıyla bu katkıya ilişkin somut bir tartışma sunulmamıştır.Üçüncü öngörülen temel katkı ise kadın girişimciliği ile bölgesel kalkınma arasındaki ilişkiye dairdir. Bu sorunun cevabına ilişkin literatür tartışması yeterli değildir. Bu nedenle bu soruya ilişkin yapılacak araştırmanın literatüre katkısı net olarak değerlendirilememektedir. Yukarıdaki hususların projenin özgün değerini önemli ölçüde sınırladığı düşünülmektedir.Proje önerisinde de belirtildiği üzere pek çok çalışma Türkiye'de girişimciliğini belirleyen sosyo-ekonomik ve demografik karakteristikleri ortaya koymuştur. Ayrıca KOSGEB tarafından Türkiye genelindeki durum ve bölgesel farklılıklar da raporlanmış bulunmaktadır. Örneğin, Karadeniz E.E. (2014), Türkiye’de ve Bölgelerde Girişimcilik ve Karadeniz, E.E., & Özlem Özdemir (2016), Mapping Entrepreneurial Activity & Entrepreneurial Attitudes in Turkey, C. C. Williams & A. Gurtoo (Ed)):TheHandbook of Entrepreneurship in Developing Economies içinde Bölüm 5, Routledge Press, Taylor & Francis Group çalışmaları bulunmaktadır. Proje önerisinde, bu ve benzeri çalışmalara ilave olarak proje ile ne gibi katkıların sunulacağı yeterince açık bir şekilde ifade edilmemiştir.	2,40
"Proje önerisinde Türkiye imalat sanayiinde faaliyet gösteren firmalar için kamu çevre politikalarının çevresel yenilik kapasitesine etkisinin incelenmesi, çevresel yeniliği artırmaya yönelik mevcut kamu çevre politikalarının değerlendirilmesi ve imalat sanayiini çevresel yeniliğine yönlendirecek yeni kamu çevre politikaları önerilmesi amaçlanmaktadır. Önemli ve güncel bir konunun Türkiye imalat sanayii firmalarını temsilen ISO 500 örneklemi kullanılarak bu ayrıntıda ilk kez ele alınması ve proje bulgularından hareketle yeni kamu çevre politikaları için bir çerçeve önerme hedefi barındırması nedeniyle projenin özgün değer potansiyeli taşıdığı söylenebilir.Ancak birebir aynı soru ve yöntemi ele almasalar da konuyla doğrudan ya da dolaylı ilgisi olan ve Türkiye imalat sanayii için yapılan bazı çalışmalar bulunmaktadır. Dolayısıyla Türkiye ile ilgili yazın taramasına dair bazı eksikler olduğu görülmektedir. Öneride ""yeni kamu çevre politikaları önerilmesi""ne de özel bir önem verildiğinden yazın taramasındaki bu eksiklerin dikkate alınması gerektiği değerlendirilmektedir. Bu hususun projenin özgün değerinin açığa çıkmasını belli ölçülerde engellediği düşünülmektedir. Bahsedilen çalışmaların bazıları aşağıda verilmektedir.Proje süresi içinde Türkiye'de faaliyet gösteren birinci 500 Büyük Sanayii Kuruluşuna ait verilerin derlenmesi amacıyla elektronik anket uygulamasının yapılması özgün bir değer olmakla birlikte, anketten elde edilecek verilerin sayısına, kalitesine ve anketin sürdürülebilirliğine bağlı olarak bu özgün değer kısıtlanacaktır. Ayrıca, projede özgün değer olarak nitelendirilen ama açık olmayan noktalar mevcuttur. Örneğin, proje önerisinde iki yılda bir toplanan birincil verilerle veri bankası oluşturulması hedefinin nasıl gerçekleştirileceği belirsizdir.Önerilen Kaynaklar:Bilim, Sanayi ve Teknoloji Bakanlığı Verimlilik Genel Müdürlüğü (2017). Sanayide Kaynak Verimliliği Potansiyelinin Belirlenmesi Projesi: Çevresel Etki Analizi Raporu. Ankara.Büyükkeklik, A, Toksarı, M. & Bülbül, H. (2010). Çevresel Duyarlılık ve Yenilikçilik Üzerine Bir Araştırma. Süleyman Demirel Üniversitesi İktisadi ve İdari Bilimler Fakültesi Dergisi, 15(3), 373-393.Dinçbaş, T. & Yiğitbaşıoğlu, M.H. (2017). Sanayi Sektörü için Teknoloji-Örgüt-Çevre Modeli"" Temelli Yeni Bir Temiz Teknoloji Edinim Modeli Önerisi. Verimlilik Dergisi, 2017(2), 39-74.Yazgan, H. İ., Yıldız, M. S. & Yücel, S. (2014). Temiz Üretimin Firma Performansına Etkisi: Düzce Sanayi İşletmelerinde Bir Araştırma. Uluslararası Sosyal Araştırmalar Dergisi, 7(32), 722-733."	3,60
Proje önerisinde, engelli istihdamına yönelik kota yöntemi ile neden arzulanan sonuçların elde edilemediğinin tespit edilmesi ve kota üzerinde engelli istihdam eden iyi uygulama örneklerinin incelenmesi yoluyla engelli istihdamı konusunda kamu politika ve stratejilerine yön verecek temel argümanların üretilmesi amaçlanmıştır. Böylelikle, proje sonucunda kota uygulaması gibi zorlayıcı politikalar yerine piyasa mekanizması içerisinde doğal olarak çözülebilecek yöntemlerin tartışılmasına imkân veren bir bilgi birikimi sağlanması amaçlanmaktadır. Ancak bu proje, bilimsel bir sorunsala oturtulmaktan çok aktif işgücü politikası çerçevesinde ele alınabilecek bir tasarıma sahiptir. Diğer bir ifadeyle bilimsel araştırma projesinden ziyade iyi bir uygulama projesi tasarımı ortaya konulmuştur. Bu yönüyle araştırmanın merkezinde yer alan dijital platform gibi sosyal çıktılar projenin temel çıktısı olarak değerlendirilememiştir. Bunlara ek olarak aşağıdaki hususlar proje önerisinin özgün değerini olumsuz etkilemektedir:  Proje sorunsalının literatürdeki tartışmalarla bağı açık ve net bir şekilde kurulmamıştır. Araştırmada ifade edilen hipotezlerin bir bölümü nesnel olarak test edilebilir değildir. Verilerin spesifik olarak hangi araştırma sorularını cevaplamaya yönelik olarak toplandığı açık değildir. Proje önerisinde “teorik arka plan - anket formu - analiz” bütünlüğü açıkça ifade edilmemiştir. Proje önerisinde bağımlı ve bağımsız değişkenlerin neler olacağı ve nasıl seçileceği yeterince açık ifade edilmemiştir.  	1,60
"Proje önerisinin konusu, 1942-1951 döneminde yayımlanan Yeni Erzincan gazetesinin analizi ve bu gazetenin, dönemin iktidarının hedeflediği toplumsal değişime uygun olarak taşra özelinde toplumu yeniden inşa etme girişimine nasıl katkı sağladığının incelenmesidir. Bu doğrultuda ilgili gazetenin konumunun gelişmeci iletişim kuramının ilkeleri doğrultusunda tartışıldığı ve araştırmanın da bu bağlama oturtulduğu görülmektedir. Bununla birlikte araştırmanın ana izleğini oluşturacağı belirtilen gelişmeci kuramın, farklı toplumlardaki ekonomik büyüme oranları ve şehirleşme, eğitim, sağlık, siyasal ve sosyal birlik ve katılım, kitle iletişim araçlarının yaygınlaşması gibi sosyal, siyasal ve ekonomik yapısal özellikleri açısından mevcut çeşitlilikleri dikkate almaması, tek yönlü olması, gelişmeyi evrimsel kabile modası olarak kavraması gibi nedenlerle oldukça tartışmalı olduğu hususunun göz önünde tutulmadığı görülmektedir. Araştırma önerisi, gazete içerikleri aracılığıyla kentin sosyal-kültürel yapısına tarihsel bir bağlamda katkı sağlamayı hedeflemesi nedeniyle özgün bir değer taşımakla birlikte, araştırmanın temel sorunsalının tam olarak ortaya konulamaması önemli bir eksiklik olarak görülmektedir. Çalışma bir sosyal tarih araştırması olarak Erzincan kenti özelinde bahsi geçen dönemde yereldeki sosyal, kültürel yaşamı, gazete dolayımı ile serimlemeyi amaçlamaktadır. Ancak örneklem olarak seçilen söz konusu gazetenin, siyasal iktidarın yereldeki en önemli temsilcisi olan Valilik tarafından çıkarılan bir yayın organı olması, çalışmanın temel iddiası ile uyumsuz bulunmuştur.Araştırmanın, toplumsal yapının şekillendirilmesi/inşası bağlamında yerel medyanın konumuna dair literatürdeki eksikleri ortaya koymakla birlikte, ""basının; toplumsal yaşamı resmeden ve toplumu belli bir çizgiye oturtma çabası araştırmalarda öne çıkarılmamış veya pek iltifat görmemiştir"" iddiası somut argümanlarla teyide ihtiyaç duymaktadır. Bu bağlamda projede ""bir taşra gazetesinin toplumsal yapıya ve toplumsal sorunlara ışık tutan ve kayıt düşen sosyolojik içeriğini değerlendirmek ve bu suretle genelde toplumsal hafızanın, yerelde ise kent hafızasının sürekliliğine katkı sağlamak"" hedefi öne çıkmaktadır. Ancak bu hedef doğrultusunda basının sosyo-kültürel inşa sürecindeki rolünü makro düzeyde tartışmak için araştırmanın somut, ölçülebilir, genel ve yerel toplumsal yapıya dair bütünlüklü çıktılar ortaya koyması elzemdir. Ne var ki tek bir gazete üzerinden yürütülecek bir araştırmanın konusunun çok spesifik olmasından dolayı genellenebilir, özgün ve somut veriler sunma potansiyelinin sınırlı olduğu görülmektedir. Bu bağlamda araştırmanın tarihsel bir durum tespiti yapmakla yetinme riski olduğu ve özgün yanının yeterince açıklanmadığı değerlendirilmiştir. Çalışmada tarihsel dönemselleştirme yeniden gözden geçirilmelidir. Öneride ele alınan gazetenin Tek Parti dönemi incelenecekse, bu dönem, bu projede 1942-1946 yılları arasını kapsamaktadır. Oysa projede araştırılacak dönem, Mart 1942-Aralık 1951 yılları arasını içermektedir. Bu açıdan bakınca çalışma, hem Tek Parti dönemini hem de 1946'da Demokrat Parti'nin kurulmasıyla Türkiye'de başlayan çok partili dönemi içermektedir. Türkiye'de çok partili dönem 1946 yılında Demokrat Parti'nin kuruluş yılı olan 1946 yılında başlamış ve Demokrat Parti'nin 1950'de iktidara gelmesiyle birlikte siyasi hayatta 1950-1960 yıllarını içeren Demokrat Parti Dönemi başlamıştır. Her iki dönemin kendine özgü özellikleri vardır.Çalışmanın konusunu oluşturan gazete bir vilayet gazetesi olmasına rağmen tarihsel olarak Türkiye ekseninde vilayet gazetelerinin yeri ve önemine yeterince değinilmemiştir. Proje önerisinde gazetelerin genel olarak, toplumsal yapıdaki çeşitliliği farklı bakış açıları ile yansıtabilen bir iletişim aracı olduğu iddia edilmekle birlikte bunun sınırlılıkları tartışmaya açıktır. Ayrıca yereldeki siyasal iktidar tarafından yayımlanan tek bir gazetenin içerikleri aracılığıyla öneride bahsi geçen çeşitliliğin nasıl ortaya konulabileceği yeterince açıklanmamıştır.  Proje önerisinde, yerel gazetelerin kent hafızası oluşturması, toplumsal ve siyasal inşa süreçlerindeki pozisyonu gibi konulara değinilmesine rağmen ilgili literatürden yeterince yararlanılmadığı görülmüştür. Ayrıca öneride sıklıkla yer alan gündelik yaşam, deprem, kültür, bellek, toplumsal inşa gibi kavramların birbiriyle ve kuramsal izlekle bağlantısı somut olarak kurulamamıştır. Özellikle basın tarihi açısından literatürün yeniden gözden geçirilmesi yerinde olur."	2,40
Proje, ölümün standardize edilmesi, ticarileştirilmesi ve tüketim nesnesi haline getirilmesi üzerinden ölü bedenin yönetilmesi ve onunla ilişkili sürecin organize edilmesinin kurumsal ve toplumsal görünümlerini açığa çıkarmayı hedefleyen bu çalışmada projenin amacı ile literatür tam olarak örtüştürülememiştir. Proje önerisinde literatür aktarılmasına karşın ayrıntılı teorik bilginin öneri ile olan bağlantısı yeterince  kurulamamıştır. Ayrıca öneride araştırmanın özgünlüğüne ilişkin olarak anlaşılır ve net argümanlar ortaya konamamıştır. Özgünlüğüne ilişkin ifadeler araştırmanın yöntem bölümüyle de örtüşmemektedir. Yine araştırmanın yöntemi ile araştırmanın amaç ve özgünlüğü arasında bir paralellik söz konusu değildir. Projenin hangi teorik yaklaşımı/yaklaşımları ve neden esas alacağı, ya da bir diğerini niçin tercih etmediği de açık değildir.    Uzun, birçok kavramın aynı anda kullanıldığı cümleler, proje önerisinin anlaşılmasını zorlaştırmakta, özgünlüğünü azaltmaktadır. Bunun başlıca sebeplerinden biri de öneride çok fazla yorum ve yargı kullanılmasıdır. Daha önceki panel raporlarında da belirtildiği gibi proje önerisinde birçok varsayım ve analizden bahsedilmiştir. Proje önerisi bu varsayımların test edildiği ya da doğrulanmak istediği bir araştırma izlenimi vermektedir. Örneğin “Araştırmanın Önemi: Ölü Bedenlerin Yönetime Giden Yol İzleği”  başlığı altındaki son paragraf araştırmacı(lar)ın kendi yorumlarını, varsayımlarını ve analizlerini içermektedir. Benzer şekilde “Ölüm üzerinden estetik, kimlik, tüketim ve moda üçlemesinin cenaze hizmeti alan aktörlere ulaşılması, geleneksel kültürel kodların beslediği dini ve kültürel bir alanın, modernist ve konformist kaygılarla nasıl dönüştüğünün izlerinin sürülmesi hedeflenmiştir” ve “Modern dönemde ölüm öncesi ve sonrası hizmetlerinde işi organize edenlerle yönetenlerin aynı paradigmada birleştiğini betimlemek.” cümleleri ve daha birçok cümlede de bu durum gözlenmektedir. Elbette araştırma önerilerinde farklı hipotezler ve varsayımlar olması mümkündür ancak bu durum ölçülebilir hipotezlerin açık bir şekilde belirtildiği durumlarda geçerlidir. Bu araştırmada metin içerisindeki bu tür cümleler spekülatif yargılardan öteye geçememektedir. Bu durum da proje önerisinin özgünlüğünü azaltmaktadır.Özgünlüğün önündeki diğer bir neden ise araştırma probleminin net ifade edilememesidir. Bu durumun başlıca sebebi de ölü beden yönetiminin post-modern bağlamda değiştiği iddiasının temellendirilememesidir. Öneride “Geçmişten bugüne taşındığında ölü bedenlerin yönetimi kabul edilebilecek ölüm öncesi ve sonrası hizmetlerin belirgin bir şekilde değiştiği ve kendini güncellediği görülmektedir” denilmektedir. Ancak bu cümleyi destekleyecek herhangi bir bilgi bulunmamaktadır. Batı literatüründen örnekler bulunmasına rağmen, tarihsel olarak Türk ve İslam kültüründe “ölü beden” yönetiminin nasıl evrildiği literatürde ne gibi teorik ve kuramsal eksiklikler olduğu bilgisi eksiktir. Proje literatürde ölüm sosyoloji olarak bilinen alana Türkiye’ye özgü bir katkı sunmak amacıyla “ölü beden yönetimi” kavramı ile özgün bir değer taşıdığı iddiasındadır. Bu kavramı özgün kılan temel referans noktasının ABD ve İngiltere’deki literatürün buraya aktarımından ziyade merkezine yerleştirdiği sorunsal ve yerel dinamikler açısından konuya yaklaşmasının olduğunu dile getirse de (s.13) özellikle din, kültür ve kimlik açısından konuya sadece belediyelerin sunduğu hizmetlerin ölü ile ev arasındaki ilişkiyi sonlandırması açısından bakılmıştır (s.14). Halbuki yerel yönetimlerin sunmuş olduğu bazı hizmetler aksine dini ve kültürel anlamda ritüellerin devamı anlamında olumlu katkılar da sunabilmektedir. Sözgelimi taziye çadırlarının kurulması, maddi olanakları olmayanlara ikram desteği sağlanması, dini ritüelleri gerçekleştirecek personellerin istihdam edilmesi projenin dayandırıldığı toplumsal bağın kopuşu tezini desteklememektedir. Yine tüketim ile kurulan ilişki de benzer bir tek taraflı bakışı içermektedir. Endüstrileşen ve profesyonelleşen tarafları kadar halen belediyeler eliyle de sürdürülen bir değer alanının olduğu söylenebilir. Sonuç olarak bu çalışma iddia ettiği şekliyle yerel, kültürel, dini bağların ölüm sosyolojisi ile bir alan çalışması içerisinde de değerlendirilmesinden çok batılı literatürün bir aktarımı olarak görülmektedir. Bu anlamda proje kendi çıkış noktası olan özgün değerden uzak görülmektedir.  Ayrıca gelenekselden moderne geçiş sürecinde ölümün yönetiliş şeklinde yaşanan değişikliklere dair karşılaştırmalı bir kurgu olmaksızın nasıl destekleneceği anlaşılamamıştır. Proje önerisinin özgün değerinin iddia ettiği şekilde gerçekleşmesi için araştırmanın tek bir dini inanış çerçevesinde değil, inanç bakımından da çeşitliliğe imkan tanıyarak yapılması önemli bir gerekliliktir. Araştırma için seçilen şehirlerde hem gayri-müslim hem de sünni olmayan cenaze pratiklerini çalışmaya katmak mümkünken bunların dışlanmış olması projeye dair önceki ortak panel raporlarında da değinilmiş ve devam eden bir eksikliktir. Araştırmada ortaya konmuş olan kavramların neye işaret ettiği hala net değildir. Neoliberal aktörler neyi ifade etmektedir, yerel yönetimlerin hangi partinin yönetimde olduğuna bakılmaksızın aktör olarak belirlenmesinin amacı nedir, cenaze hizmetlerinin merkezileşmesi yerel yönetimler tarafından karşılandığında arka planda yer alan ihale vb. süreçlerini değiştirecek midir, cenaze töreninin en önemli unsurlarından olan imamlar neden araştırmaya dahil edilmemiştir gibi sorular cevapsız bırakılmıştır. Daha önemlisi ölüm sosyolojisi ve burada şık bir şekilde kavramsallaştırma gayretine girildiği gibi “ölü bedenlerin yönetimi” konu itibariyle özgün ve ilginç olsa da kavram ve terimlerden sıyrılmış bir şekilde araştırma sorusu net olarak anlaşılamamaktadır. 	2,40
Proje önerisi ihtiyaç duyulan bir alanda, ihmal edilen bir konuya odaklanması açısından önemli olarak değerlendirilebilir. Ancak aşağıda belirtilen hususlar proje önerisinin özgün değerini kısıtlamaktadır:Projenin kapsamı açıklanırken “çocuk odaklı ortam” kavramı üzerinde durulmasına karşın, geliştirilmesi planlanan ölçeğin muhtemel üç alt boyutundan ikisi (Çocuğun korunması/güvenliğine yönelik farkındalığı gösteren tutumlar, Çocuğa yönelik kötü muamele vakalarında müdahaleye yönelik farkındalığı gösteren tutumlar) doğrudan çocuk istismarına yönelik farkındalık ve müdahale becerisini ölçmeyi hedeflemektedir. Oysa proje önerisinde bu alandaki bilimsel literatür, mevcut ölçme araçları, müdahale programları ve kuramsal-kavramsal çerçeveye değinilmemiştir. Araştırma soruları ve denenceleri başlığında ölçme aracının geçerlik-güvenirliğine ilişkin maddeler bulunmamaktadır.Araştırma amaç ve hedefler kısmında “ülkemizde hali hazırda ‘çocuk dostu’ özelliği ile oluşturulmuş kriterler, uzman görüşleri, yasal mevzuat vs. harmanlanacak ve ülkemiz özelinde çocuğa yönelik kötü muamelelerin önlenmesine yönelik çocuk odaklı ortamların sahip olması gereken standartlar belirlenecektir” biçiminde belirlenen amaç, projenin genel kapsamı ile bütünlük oluşturmamakta, ayrı bir çalışma konusu görünümü sunmaktadır. Ayrıca söz konusu amaç, araştırma sorusu ve denenceleri içerisinde de yer almamaktadır.Proje önerisinde ifade edildiği gibi alanyazında/child wise tarafından önerilen standartlar mevcuttur. Proje ile bu standartlar dışında ne gibi yenilik getirileceği yeterince açık değildir. Tablo 3’te yapılacak çalışmalar yer almakla birlikte bu çalışmaların somut ve açık olmadığı, genel bilgiler içerdiği dikkati çekmektedir. Çocuk odaklı ortamlara yönelik standartların belirlenmesinde sadece yurt dışındaki bir sivil toplum örgütünün çalışmalarının ölçüt olarak alınması eksik bulunmuştur. Projede bir çocuk odaklı ortamlara yönelik tutum ölçeği geliştirilmesi hedeflenmektedir. Ancak, çocuk odaklı ortam kavramı ve açıklaması, madde havuzu açıklaması ve eğitim programı dikkate alındığında ilgili ölçeğin bir tutum ölçeğinden ziyade bilgilendirme, bilinçlendirme ve farkındalık oluşturmayı hedeflediği anlaşılmaktadır. Bu yönü ile geliştirilecek ölçek ile bunun eğitim programında kullanımı tam anlamı ile örtüşmemektedir. Projedeki oturumların (ders olarak ifade edilmiştir) beceri temelli yapılandırılacağı ifade edilmekle birlikte bunun nasıl sağlanacağı açık değildir. Çocuk istismarı ya da ihmali, sadece çocukluk dönemine ait bir sorun değildir. Geçmişte böyle bir deneyimi olan kişiler, yetişkin olduklarında da bu geçmiş deneyimlerinden etkilenmeye devam edebilirler. Bu gibi bir deneyimi olan yetişkinin, programa dâhil edilmesi, onun yaşadığı geçmiş travmaları tekrar yaşamasını gündeme getirebilir ve eğitim ortamında bu travmalar su yüzüne çıkabilir. Çocukluğunda istismara uğrayan kişiler ile ilgili proje ekibinin önlemleri bulunmamaktadır. Bu durum önemli bir eksiklik olarak değerlendirilmektedir.Verilecek olan eğitimlerde öğretmenlerin ve ebeveynlerin bir arada alınmasının gerekçeleri açıklanmamıştır. 	1,60
"Bellek Çalışmalarının disiplinler arası bakış açısı, kuramsal yaklaşımı ve araştırma yöntemlerini kullanmayı planlayan bu araştırma hatırlama çerçevelerini “sorunsallaştırarak” hatırlama kültürü üzerine niteliksel olarak derinlemesine bir analiz gerçekleştirme hedefini taşımaktadır. Küreselleşmenin kültürel değişim üzerindeki etkileri ile toplumsal belleğin hangi hatırlama çerçeveleri aracılığıyla kurulduğunu ortaya çıkarmayı hedeflemiştir. Ancak önerilen projenin araştırma kurgusu söz konusu hedefi karşılamaya yönelik olsa da, öneride kültürel değişimin etkilerini ölçmenin olanaklı olacağı bir araştırma kurgusu gözetilmemiştir. Ayrıca hatırlama çerçevesinin araştırma açısından anlamı tam olarak ifade edilmemiş ve detaylandırılmamıştır. Analiz sürecindeki işlevi de anlaşılamamaktadır.    Literatür özetinde ağırlıklı olarak konuya ilişkin farklı teorik perspektifler ve kavramsal açıklamalar özetlenmiş, ampirik çalışmalar sadece konu başlıklarına göre tasnif edilmiştir. Yer verilen çalışmaların büyük bir çoğunluğu ise Türkiye’de yürütülmüştür, uluslararası alanda yapılan ampirik çalışmalara yeterince yer verilmemiştir. Mevcut araştırmaların en önemli eksikliği olarak bütüncül analize yer vermemeleri gösterilmiş ve önerilen araştırmanın bütüncül bir bakış açısıyla konuyu ele alacak olması nedeniyle özgün olduğu vurgulanmıştır. Konuya “bütüncül” yaklaşmak önemli olmakla birlikte proje önerisinde belirlenen amacın oldukça genel olması, konunun sınırlılıklarının  belirlenmemesi amacın ulaşılabilir ve proje süresince gerçekleştirilebilir olma niteliğini kısıtlamaktadır. Ayrıca mevcut çalışmalardan bütüncüllük dışında nasıl farklılaşacağı ve en önemlisi bu farklılığın nasıl ortaya konacağı yeterince net tartışılmamıştır. Önerilen proje, küreselleşmenin hatırlama kültürü üzerindeki etkilerini toplumsal bellek, ulusal/uluslararası sınır aşan kimlikler ve yeni iletişim teknolojileri bağlamında analiz etmeyi amaçlamaktadır. ""Etki""yi bu bağlamda nitel biçimde araştırmak oldukça tartışmaya açık bir bilimsel çabadır. Bu araştırmadaki yeni iletişim teknoloji bağlamı bir başka deyişle internetin toplumsal bellek oluşumundaki rolü verili olarak kabul edilmiş ancak araştırmanın özüne nüfuz edememiştir. Araştırmanın bu ayağı sadece internet kullanım oranı olarak tek boyuta indirgenmiştir. Toplumsal bellek ve dijital teknoloji literatürü kuramsal çerçevede eksik kalmıştır. Yeni iletişim teknolojileri, bellek ve toplumsal iletişim arasındaki ilişkinin daha net kurulması gerekmektedir.  "	2,60
Projenin potansiyel çıktılarından olan “boşanmanın iyi yönetilmesi” kılavuzu projenin özgün değerini oldukça yükselten önemli, ihtiyaç duyulan ve özgün bir kaynak olma potansiyeli taşımaktadır. Ancak projenin özgün değerini azaltan unsurlar da bulunmaktadır. Esasen aşağıda gösterildiği üzere projenin kendisine hedeflediği konularda daha önceden yeteri kadar sosyal araştırma gerçekleştirilmiştir: Proje önerisinde belirtildiği şekliyle aile içi dinamikler, eşler arası ilişkiler ve boşanma olayını “sosyolojik” açılardan ele almış yakın tarihli çalışmalar bulunmaktadır. Eski adı “Aile ve Sosyal Politikalar Bakanlığı” olan Aile Çalışma ve Sosyal Hizmetler Bakanlığının bu yöndeki çalışmalarına elektronik olarak erişilebilmektedir: Türkiye Boşanma Nedenleri Araştırması 2014https://www.ailevecalisma.gov.tr/uploads/athgm/uploads/pages/arastirmalar/tbna2014-kitap.pdfTürkiye Aile Yapısı Araştırması, Tespitler, Öneriler (Syf.198-207 Türkiye’de Boşanma)https://www.ailevecalisma.gov.tr/uploads/athgm/uploads/pages/arastirmalar/taya2013trk.pdfBenzer şekilde 2-3 Mayıs 2019 tarihinde gerçekleştirilen VII. Aile Şurası’nda da projede araştırılacağı söylenen pek çok husus konunun uzmanları tarafından çalıştay ortamında ele alınmış ve tartışılmıştır. Çalıştay konuları arasında “Aileleri Tehdit Eden Sorunlar ve Riskler”, “Boşanma Süreci ve Kurumsal Arabuluculuk Mekanizması” ve “Aileye Yönelik Koruyucu ve Önleyici Hizmetler” yer almaktadır. https://ailesurasi.ailevecalisma.gov.tr/sura-komisyon-uyeleri.asp#accordion-1Bakanlığın hizmetlerin arasında olan “AİLE DANIŞMANLIĞI VE BOŞANMA SÜRECİ DANIŞMANLIĞI HİZMETİ” ile ilgili olarak 2017 yılında “Boşanma Süreci Danışmanlığı Hizmetinin Analizi ve Değerlendirilmesi Projesi” yapılmıştır. Söz konusu projede Aile ve Boşanma Süreci Danışmanlığı hizmeti alan 996 danışan ile görüşme gerçekleştirilmiştir. Araştırma sonucunda danışanların, hizmetten memnun kaldıkları, hizmetin hem kendilerine hem de ailelerine faydalı olduğunu belirttikleri özellikle sağlıklı iletişim becerisi konusunda destek aldıkları belirlenmiştir. Dolayısı ile bu çalışmada da kapsanan kimi konular proje önerisinde önerilenler ile örtüşmektedir. https://www.ailevecalisma.gov.tr/Raporlar/ATHGM/aile_danismanligi.pdfProje önerisinde araştırma verilerine dayalı bir kılavuz ile kamuoyunun aydınlatılmasının sağlanacağı ifade edilmiştir. Esasen Aile, Çalışma ve Sosyal Hizmetler Bakanlığı, Aile ve Toplum Hizmetleri Genel Müdürlüğü’nün bu kapsamda gerçekleştirdiği daha önceki çalışmaların çıktıları proje önerisindeki bahse konu kılavuz işlevini görür niteliktedir. Bu kaynaklara aşağıdaki bağlantılardan erişilebilir  Aile ve Evlilik Hayatı (Sağlıklı aile vs. Sağlıksız aile, boşanmaya götüren süreçler/riskler vb. konular)https://www.aep.gov.tr/wp-content/uploads/2019/04/01_02_Evlilik-ve-Aile-Hayat%C4%B1-Kitab%C4%B1.pdfAile Yaşam Becerileri (Sy. 38-57 doğrudan Boşanma olayının yönetimi ile ilgilidir)https://www.aep.gov.tr/wp-content/uploads/2019/04/01_03_Aile-Ya%C5%9Fam-Becerileri-Kitab%C4%B1.pdfBenzer şekilde Bakanlık tarafından sunulan Aile Eğitim Programı (https://www.aep.gov.tr/) kapsamında hem eğitimler verilmekte hem de konuyla ilgili kaynaklar kamuoyu ile paylaşılmaktadır. Bu kapsamda konunun hukuki yönlerini ele alan bilgilendirici çalışmalar da kamuoyuna sunulmaktadır:Aile Hukuku (Sy. 72-95 arası “İstenmeyen Son Boşanma” bölümü)https://www.aep.gov.tr/wp-content/uploads/2019/04/02_03_Aile-Hukuku-Kitab%C4%B1.pdfProje önerisinde ifade edilen çalışmanın yukarıda kamuoyunun erişimine açık olan kaynaklardan hangi açılardan daha farklı bilgi üreteceği net bir şekilde ortaya konulmalıdır. Ayrıca projenin özgün değerine ilişkin tespit edilen eksiklikler şöyledir: Antropoloji alanında konuyla ilgili dünyada ve Türkiye’de gerçekleştirilen araştırmalar sosyoloji alanında olduğu kadar incelenmemiştir. Onur ve Utanç kavramları üzerinde bu kadar durulmasının gereği anlaşılamamaktadır.Projede ortaya konulan amaç ve hedeflerin oldukça genel amaç ve hedefler olması nihayetinde konunun daha ziyade betimsel bir araştırma tarzında ele alınmasına neden olmaktadır. Bu durum da mevcut projenin yaratıcı ve yenilikçi öneriler sunma potansiyelini azaltmaktadır. Boşanmayı önleyici politika, hizmet ve programlara ilişkin dünyada iyi uygulama örneklerinin olup olmadığı tartışılmamıştır. Bakanlığın eğitimlerinin içeriğinin ailenin güçlendirilmesindeki olumlu/olumsuz rolü tartışılmamıştır. Projenin hedefleri ve özgün değeri olarak sunulan ifadeler çalışmanın uygulanabilirliği açısından bazı handikapları beraberinde getirmektedir. Bunun yanında çalışmanın tamamında hukuki bakış öne çıkmakta ve diğer alanların aynı ölçüde değerlendirilmesinin önüne geçmektedir.Evliliklerin sorunlu olarak sürmesine ya da sonlanmasına ve dahi bu sonlanmanın problemli olmasına neden olan etkenlerden bireysel olmakla birlikte toplumsaldır. Bu sebeple tedbir ve politika önerilerinin bağlantılı pek çok kurum, yapı ve zihniyeti içeren değişiklikleri gerektireceği (ev içi ve toplumsal şiddetin engellenmesi, toplumsal cinsiyet eşitliğinin sağlanması, ekonomik sıkıntının hafifletilmesi vb. gibi) ön görülebilir. Bu da projenin beklenen etkisini düşürme ihtimali taşımaktadır.	3,80
"Önerilen proje, müteahhitlerin yetersiz sosyal sermaye düzeyi ile niteliksiz kentleşme arasında bir bağ olduğu hipotezini savunmaktadır. Ancak önerilen araştırma sosyal bilimlere kavramsal, kuramsal ve metodolojik olarak özgün katkı sunmamaktadır. Araştırma sorusunun kuramsal olarak çerçevelenmesi oldukça zayıftır. Müteahhitlerin 'sosyal sermaye' seviyesi ile 'kentlerin niteliğinin' arasındaki ilişkinin analiz edileceği belirtilmiştir ancak ne sosyal sermaye kavramının açıklamasına ne 'nitelikli kentin' nasıl tanımlandığına dair bir açıklamaya yer verilmiştir. Sosyal sermaye kavramı sosyolog Pierre Bourdieu (ayrıca James S. Coleman ve Robert Putnam) tarafından ortaya konmuş bir kavramdır ve öneride bahsedildiği şekilde sadece eğitim seviyesine ve entellektüel birikime indirgenemez. Proje önerisinde bu kavramın nasıl kullanıldığına değinilmemiş ve bu literatür incelenmemiştir. Proje öneri metnindeki temel kavram olan ""sosyal sermaye"" kavramı doğru kullanılmamaktadır. Kuramsal bir çerçeveye sahip değildir. Önerinin iş zaman çizelgesinde teorik çerçevenin geliştirilmesinden bahsedilmektedir, ancak teorik çerçevenin öneride bulunması gerekmektedir. Bu da konunun ortaya konuş biçimini ve daha önemlisi ana sorusunu ve alt sorularını oluşturmayı engellemektedir.Kuramsal çerçeve Türkiye'de müteahhitlerle ilgili çalışmalarla sınırlandırılmıştır. Bu anlamda proje kuramsal olarak eksik bir şekilde yazılmıştır. Ayrıca proje önerisinde akademik dilden uzak genel tespitlerin bilimsel gerçekler olarak sunulmuş olması önemli bir eksikliktir. Öneride araştırma ekibinin çalıştıkları konuya ön kabul ile yaklaştıklarına dair ifadeler vardır, müteahhitlerin eğitimsiz oldukları, çarpık kentleşmenin sebebi oldukları vb. ""Müteahhitlerin sosyal sermaye düzeylerinin kısaca kentleşme kalitesine nasıl yansıdığı karşılaştırmalı bir şekilde analiz"" edileceği dile getirilmesine rağmen kentleşme ve müteahhitlik ilişkisi, müteahhitlerin sosyal sermayesi ile kentleşme arasındaki ilişki konusunda kavramsal ve teorik bir çerçeve ve buna uygun olarak da metodolojik bir çerçeve sunmaktan uzak olduğu değerlendirilmektedir. Kentleşme kalitesini belirleyen 12 maddeye müteahhitlerin ne kadar etkide bulunabileceği ve müteahhitlerin sosyal sermaye düzeyinin bu etkiyi nasıl artırıp azaltabileceği bu çalışma açısından çok önemlidir ancak bunlara yeterince değinilmemiştir.Projede önerilen yöntemler anket çalışması, mülakat ve gözlemden oluşmaktadır. Bu yöntemlerin hepsi projede sorunlu bir şekilde kullanılmıştır. Anket ve mülakat için önerilen soruların ne ölçüde 'sosyal sermayeyi' ortaya çıkaracağı şüphelidir. Aynı şekilde soruların 'çarpık ve niteliksiz' kentleşmeyi nasıl ölçeceği de belirsizdir. Nicel ve nitel verilerin analizlerinin nasıl yapılacağına dair de bir açıklama yoktur. Proje önerisinin en başında sunulan sorular bizatihi kentlerle ilgili değil, binalarla ilgilidir ve bu sorulara verilen cevapların nasıl değerlendirileceği de açıklanmamıştır. Ayrıca, araştırmacının 'gözlem' metodu ile neyi kastettiği belli değildir. Son olarak, Eskişehir kentinin niye Trabzon ile karşılaştırmalı olarak inceleneceğine dair anlamlı bir açıklama yapılmamıştır.  "	1,40
"Proje önerisi fikir bakımından özgün bir değer taşımaktadır, diğer yandan 2019 yılındaki yeni bir uygulamanın etkileri üzerine bir çalışma yürütmenin avantajları ve dezavantajları da bulunmaktadır. Araştırmanın amacı, kavramsal ve kuramsal çerçevesine dair ciddi sorunlar bulunmakta, yine araştırma sorusu, hipotezlerin kurulması ve yöntem bakımından da önemli sorunlar vardır. Türkiye'de ücretli poşet uygulaması yeni bir uygulama olsa da dünyada birçok ülkede benzeri uygulamalara dair araştırmalar söz konusudur. Proje önerisinin bunlara hiç değinmemesi önemli bir eksikliktir. Güncel ulusal ve uluslararası literatür yeterince eleştirel bir şekilde değerlendirilip araştırmanın amacıyla ilişkilendirilmemiştir. Bunun önemli bir sebebinin araştırma amacının özgün ve spesifik bir sorunsal barındırmaması, odağının belirsiz olmasıdır. Örneğin araştırmada plastik poşet uygulaması; her biri ayrı araştırmayı gerektirecek düzeyde olan çevre tutumu, çevre duyarlılığı, çevre bilinci ve ilgi düzeyi, çevre kirliliğinin önlenmesi gibi konularla birlikte ele alınmaktadır. Çevre konusunda sınırlı sayıda akademisyenin yazılarına başvurulmuş ve bunların uzun özetleri verilmiştir. Ancak kullanılan kaynakçalar hem kısıtlı hem de güncel değildir. En çok bahsi geçen Catton ve Dunlap'ın çalışmaları 1994 ve 1980 tarihlerine aittir. Son yıllarda sosyal bilimlerde çok tartışılan Antroposen (Anthropocene) kavramı kuramsal tartışmalar içinde yer almamıştır. Ayrıca modernleşme teorileri anlatılırken neoliberalizmin tarihsel dönüşümüyle öneri konusunun bağlantılandırılması düşünülebilir.  Kuramsal çerçeve ve ekolojik modernleşme sorunsalı ile ""Araştırma Projesinin Problem Cümlesi"" başlığı altındaki proje ana sorusu arasındaki bağlantı yeterince kurulmamıştır. Yani makro çerçeve ile ana soru ve alt sorular farklı konular olarak durmaktadırlar.Ekolojik Modernleşme ile Derin Ekoloji birbirinin yerine kullanılmıştır. Bu iki kavram çok farklıdır ve birbirlerini ikame etmezler. Literatürde verilen teoriler arasında ilişki kurulmamıştır. Örneğin Egemen İnsan Paradigması, Çevre Politikası, Türkiye'de Çevre Politikası.Literatür özetinde yer alan çevreci sivil toplum kuruluşlarının neden öneride yer aldığı ve nasıl seçildiği belirtilmemiştir."	3,00
"Toplumsal cinsiyet çalışmaları açısından kadınların eğitim sürecine katılımındaki dirençler, eğitime devamlılığı, eğitimin kadınlar açısından dönüştürücülüğü konusu oldukça önemli konulardır. Bu projede Galatasaray Lisesi üzerinden kadın, eğitim ve toplumsal hareketlilik konularının beraber tartışılacak olması projeyi önemli kılmaktadır. Proje ekibinin detaylı literatür taramalarında da belirttikleri gibi doğrudan kadın, eğitim ve toplumsal hareketliliği birlikte ele alan doğrudan çalışma söz konusu değildir. Ayrıca bugüne kadar yapılmış olan çalışmalar da sözlü tarih çalışması şeklindedir. Yine niceliksel bir çalışma olarak dizayn edilen proje önerisinde 1964-65 öğretim yılından 2011-2012 öğretim yılına kadar 45 okul devresinde eğitim almış kadınlara ulaşılacak olması siyasal, ekonomik ve kültürel değişimlerin de kadınların toplumsal hareketliliğinde nasıl bir etkiye sahip olduğunu ortaya koyması açısından önemlidir. Projenin özgün değerine ilişkin tespit edilen eksiklikler şöyledir: Proje önerisinde sıklıkla “kız öğrencilerin, erkek öğrencilere benzer bir toplumsal hareketliliği yakalayıp yakalayamadıklarını sorunsallaştırmaktır” ifadesi kullanılmasına karşın bunu sadece kadınlarla yapacakları görüşmelerde nasıl ortaya koyacaklarına ilişkin belirsizlik söz konusudur. Benzer biçimde köklü okullarda okuyan kadınların, aynı devreden erkeklerle eşit şartlarda eğitim almaları eşit mesleki kariyer yapmalarını sağlayıp sağlamadığını da ölçmeyi amaçlayan bu çalışmada örneklem grubuna erkek öğrenci alınmadığı için nasıl ölçüleceği belirsizdir.  Proje önerisinde odak noktası olarak kadınların hareketliliği erkeklerin hareketliği ile ilişkilendirilerek anlaşılmaya çalışılmaktadır. Ancak proje önerisinde modernleşme kadın ilişkisi yeterince işlenememiştir. Bu durum çalışmanın genel çerçevesindeki özgünlüğünü yakalaması açısından bazı sorunları barındırmaktadır.Proje amaç ve hedeflerindeki genel perspektifi özellikle yöntem kısmında belli bir alanda kısıtlamış bir görüntü arz etmektedir. Kadın, eğitim ve toplumsal mobilite olgusu önce dönemsel bir korelasyona sonrasında ise toplumsal cinsiyet açısından varsayılan eril bir tahakküm olgusuna indirgenmiştir.Proje önerisinde; toplumsal hareketlilik ve toplumsal cinsiyete dayalı rolün dönüşümü gibi ifadelerin nasıl kavramsallaştırılacağı ve nasıl ölçüleceği yeterince açıklanmamıştır. Bu bağlamda Dr. Aslı Ermiş Mert’in “Segregation at work, segregation at home: Turkish women, gendered jobs and prestige” başlıklı doktora tezinden ve bu tezden yayınlanmış “Gendered jobs and occupational prestige in Turkey: Women in the hierarchy elevator” adlı makalesinden faydalanılabilinir.  Proje önerisi çok boyutlu bir sosyolojik çözümleme ve kuramsal katkı ön görmesine karşın burada kastedilen kuramların neler olduğu belirtilmemiştir. "	4,20
"Proje önerisinin özgün değeri vardır. Bu çalışma, Türkiye'de böyle bir çalışmanın yapılmamış olması nedeniyle literatürdeki önemli bir boşluğu doldurmaya adaydır. Yapılan revizyon sonrasında SED ile ilgili kuramsal bir tartışmaya yer verilmiş; Türkiye'de var olan ilgili çalışmalar incelenmiş ve ÇED ile SED arasındaki ilişki ortaya konmuştur. Ancak SED izleğinin nasıl ortaya konacağı, Türkiye'ye özgül sosyo-kültürel, sosyo-ekonomik, sosyo-demografik koşullara nasıl uyarlanacağı konusu yeterince tartışılmamış ve ortaya konmamıştır. Bu konudaki kavramsal tartışma yeterli düzeyde değildir. Uluslararası literatürde gelişmekte olan ülkelerin koşullarına uygun SED yerelleştirmesi olup olmadığı gibi konularda yeterince bilgi verilmemiştir. "	5,00
"Revize edilen proje önerisinde bazı iyileştirmeler bulunmakla birlikte öneri halen ciddi eksiklikler barındırmaktadır: Önerilen çalışmanın bir basın tarihi mi, sözlü tarih mi yoksa sosyal tarih çalışması mı olduğunun açıklıkla ortaya konmaması önerinin özgün değerini azaltmaktadır. Proje, sözlü basın tarihi çalışmasından öte bir proje olduğunu vurgulamasına rağmen, projenin tasarımında sözlü basın tarihinin ötesine geçilememiş, basın tarihi düzeyinde kalınmıştır; araştırmanın sosyal tarih boyutu eksiktir. Proje önerisinin ilk değerlendirmesinde projede “Rüzgarlı Sokak ve Ankara gazeteciliği üzerine yapılmış genel bir çalışma olması dolayısıyla, proje önerisinin önceki çalışmalardan nasıl farklılaştığı” hususunun açıklanması önerilmiştir. Bu bağlamda araştırmanın Babıali gazeteciliğini de kapsayacak biçimde, aradaki farkları teorik olarak tanımlayacak şekilde genişletileceği vurgulanmaktadır. Ancak projenin karşılaştırmalı bir araştırma olarak biçimlendirilmekten çok, “Rüzgarlı Sokak”ı odağa yerleştiren bir çalışma olarak ulusal düzeyde Türk basını ve İstanbul yani Babıali gazeteciliği açısından fikir vermesi açısından önemli olduğu vurgusuyla yetinildiği görülmektedir. Dolayısıyla bu husus revize projede yeterli ölçüde tartışılmamıştır.  Öneride projenin basın tarihi alanında daha önce yapılmamış Rüzgarlı Sokak ve Babıali gazeteciliği arasındaki farkları da ortaya koymayı amaçlaması önemli ve özgün olmakla birlikte, bu farkın çalışmada nasıl ortaya konulacağı açık bir biçimde tartışılmamıştır.Bu proje kapsamında önemli çıktılardan biri olarak ortaya konulması planlanan belgeselin, öneride bahsi geçen Rüzgarlı Sokak, Ankara gazeteciliği üzerine daha önce yapılmış belgeselden hangi noktalarda farklılık göstereceği (süreden ziyade nitelik ve içerik bakımından) tam olarak ortaya konulamamaktadır."	2,60
"Proje önerisinin iki ana amaç üzerine kurulduğu görülmektedir; bunlar, Türkiye'de yerel medya kuruluşlarının sorunlarını ortaya koyarak, bu sorunların nedenlerini açıklamak, ayrıca bu sorunlara çözüm önerileri sunmaktır. Bu bağlamda önerilen çalışmanın, özellikle saptanan eksikliklerin giderilmesine yönelik bir araştırma tasarımı üzerine kurgulandığı değerlendirilmiştir. Proje önerisinin literatür özeti ve kapsamı incelendiğinde, yeterince ayrıntılı ve kapsayıcı bir kuramsal çerçeve çizilmediği gözlenmiş ve literatürdeki mevcut eksikliklerin tatmin edici düzeyde ortaya koyulmadığı görülmüştür. Buna rağmen, yerel medyanın demokratik sistem için işlevlerine, yerel yönetimler ile halk arasındaki köprü görevine ve demokratik kitle örgütlerinin bir araya gelerek kamuoyunu harekete geçirecek içerikler üretmesi gibi sorumluluklarına dikkat çeken literatürden yararlanıldığı görülmektedir. Ancak bu literatür özeti yeterince güncel ve ayrıntılı olmadığı gibi araştırmanın amacını doğrudan destekleyen bir kuramsal temel oluşturamamaktadır. Örneğin yerel basın ve/veya yerel basının dijitalleşmesi bağlamında sadece 2018-19 yıllarında dahi 13 yüksek lisans ve/veya doktora tezi YÖK tez kataloğunda bulunmaktadır. Projenin literatür tarama kısmında söz konusu tezlere atıfta bulunulmamış olması ve projenin bu çalışmalardan farkının ortaya konmamış olması bir eksikliktir.  Proje önerisinde ""yerel basının toplumsallaşma ve demokratikleşme süreçlerindeki önemine, yerel kültürel biçimler üzerindeki etkisine ve içerisinde bulunduğu sorunlara rağmen bu sorunların çözülmesine katkı sağlayacak sistematik akademik çalışmalar yapıldığını söylemek zordur"" iddiası vurgulanmaktadır. Ancak bu konudaki uluslararası literatür de değerlendirilmemiş, ve önerideki iddia somut argümanlarla teyit edilmemiştir.  Ayrıca proje önerisinde, ağırlıklı olarak proje araştırmacılarından birinin çalışmalarına da atıfla, yerel medyanın sorunlarına dair genel bir çerçeve çizilmekte ve bu kapsamda sorun başlıkları ekonomik, teknolojik, istihdama yönelik sorunlar, örgütlenme ve kurumsallaşma sorunları, tiraj ve reklam kaybı gibi sorunlar olarak sıralanmaktadır. Dolayısıyla proje önerisinde yanıt aranacağı belirtilen yapısal sorunlara dair zaten halihazırda bir çerçeve sunulduğu ve bu çalışmalara kıyasla özgün yanının yeterince vurgulanmadığı görülmektedir. Proje önerisinin, tespit edilen yapısal sorunların nedenlerine dair sektör içinden verilerle tespitlerde bulunma iddiası görece özgünlük taşımakla birlikte, proje önerisinin ""tespit edilen bu sorunların çözümü için öneriler geliştirme"" amacının oldukça soyut olduğu ve yeterince ayrıntılandırılmadığı görülmektedir. Projenin bir başka hedefi olan ""araştırma sonuçlarının yerel medyanın sorunlarını çözebilecek politika yapıcılar, etkili kurum ve kuruluşların dikkatine sunularak söz konusu sorunların çözümüne katkı sağlamak"" hedefi de yeterince somut görünmemektedir. Nitekim projenin yöntemi de göz önünde tutulduğunda, henüz araştırma yapılmadan ortaya koyulması mümkün olmayan sorunlar ve bu sorunların yapısal nedenlerine dair çözüm önerileri belirleme iddiasının bir bilimsel projeden beklendiği şekilde somut, öngörülebilir ve ölçülebilir çıktılar veremeyeceği görülmektedir. Bu doğrultuda proje önerisinin sektöre dair durum tespiti yapmakla sınırlı kalacağı ve problemlerin çözümüne yönelik özgün, yaratıcı ve yenilikçi öneriler sunma potansiyelinin sınırlı olduğu değerlendirilmiştir.Ayrıca yönteme ilişkin dikkat çeken önemli birtakım eksiklikler araştırmanın özgün değerini de zayıflatmaktadır. Evren tanımı sorunludur, örneklem seçim kriterleri de gerekçeli ve ayrıntılı bir şekilde açıklanmamıştır. "	1,40
"Revize edilmiş mevcut proje önerisinde bir önceki ortak panel raporunda dikkat çekilen hususlar doğrultusunda ve araştırmanın ekseni bağlamında önemli düzenlemelere gidilmiştir. Özgün değere ilişkin tespit edilen eksiklikler şöyledir: Üç tematik alanda yer alan farklı kutuplaşmaların tek bir problem çerçevesinde incelenmesinin sorunlu olacağına dair yapılan uyarılara rağmen bu üç tema kullanımından vazgeçilmediği görülmektedir. ""Özgün Değer"" başlığına altında, bir önceki panel raporunun önerileri doğrultusunda eklendiği söylenen toplumsal hareketler, toplumsal eylem ve çerçeveleme teorisi ile ilişkili açıklamalar, proje bağlamından kopuk görülmektedir. Proje hedefleri olarak sıralanan 5-4-7-8 ve 9. maddeler,  proje çıktılarının yaygınlaştırılması ile ilgili faaliyetlerdir.   Literatür bölümünde, STK'lara yönelik eleştirel literatürün yanı sıra, Türkiye'deki STK anlayışı, yapılanması ve Batı literatüründeki NGO kavramı ile benzerlik ve farkları ele alan literatürün de değerlendirilmesi yerinde olacaktır.Proje önerisinin önemli çıkış noktalarından birini yeni medya sayesinde STK’ların kamusal tartışmalara daha fazla katıldıkları, dolayısıyla da etkilerini giderek artırdığı iddiası oluşturmaktadır. Bununla birlikte yeni medyanın STK’ların kamusal tartışmalara giderek daha fazla dahil olduklarına ve etki kapasitesini artırdığına dair söylemin hem dünyada hem de Türkiye’de hangi ampirik verilerle desteklendiğine ilişkin herhangi bir literatür bilgisi sunulmamaktadır. Ayrıca Türkiye’nin kendi tarihselliği bağlamında STK’ların rolü ve gücü üzerine herhangi bir değerlendirme yapılmadan sadece kamusal alanın idealize edildiği teorik perspektif kullanılarak STK’lara biçilen güçlü rolün bağlamsal temeli zayıf kalmaktadır. Toplumsal hareketler, sivil toplum kuruluşları ve müzakereci demokrasi ilişkisi üzerine Türkiye’de yapılmış az sayıda çalışma bulunduğu belirtilmiş ancak bu çalışmalar sadece ham literatür olarak verilmiştir, proje önerisinin mevcut araştırmalardan nasıl farklılaşacağı açıklanmamıştır. Normatif kamusal alan teorilerinde karşılıklı anlayışa ve diyaloğa dayalı kavramsal çerçeve geliştirme çabaları mevcuttur bununla birlikte gelişmiş Batı demokrasilerinde dahi idealize edilen kamusal alanın gerçekte karşılık bulmasında çok fazla problemle karşılaşılmaktadır. Bu konu hakkında bir çerçeve geliştirme amacının proje süresince ulaşılabilir olması hususunda şüphe oluşmuştur.  Proje esasında durum tespiti çalışmasıdır ancak bir kavramsal çerçeve geliştirmesi özgün yanıdır. Ancak kavramsal çerçevenin nasıl geliştirileceği açık değildir. "	4,20
"Proje önerisinde; Güvercinada Kalesi müze içeriğine uygun oyunlaştırma ve dijital hikâyeleştirme tasarımları kullanarak sanal gerçeklik (VR) ve artırılmış gerçeklik (AR) uygulamaları geliştirmek ve geliştirilen bu teknolojinin müze içeriği kapsamında öğrenmeye etkisinin incelenmesine yönelik uygulama ve değerlendirme yapılması amaçlanmıştır. Proje önerisi, gerçekleştirilmesi planlanan uygulamanın Güvercinada Kalesi müzesinin bilinirliğini arttırmak ve dünyanın farklı bölgelerinden bu deneyimi yaşamak isteyen turistlerin ilgisini daha fazla çekebilecek olması açısından önemlidir. Ancak aşağıda belirtilen hususların önerinin özgün değerini zayıflattığı değerlendirilmektedir:Proje önerisinde AR ve VR ile ilgili kavramsal alanyazına kısmen değinilmekle birlikte müze ve müze eğitiminde sanal veya artırılmış gerçeklik konusunda yerli ve yabancı güncel alanyazına bir önceki panel raporunda belirtilmesine rağmen bu öneride de yer verilmediği görülmüştür. Ayrıca sanal gerçeklik ve oyunlaştırmanın müze ve müze eğitiminde daha önce kullanılmadığı ifade edilmesine rağmen bu konuda birçok çalışma alanyazında mevcuttur.“Sanal gerçeklik uygulamaları ile oyun tasarımlarının bir arada kullanılması bu alanda daha önce gerçekleştirilmemiş bir yöntem olması açısından, öğrencilerin öğrenme sürecine yönelik son derece olumlu etki sağlayacaktır ve deneyimlenen müze ziyareti ile ilgili daha kalıcı bir öğrenmenin gerçekleşmesini mümkün kılacaktır.” ifadesi incelendiğinde; oyun, oyun tasarımı ve oyunlaştırma kavramları konusunda yanılgıların olduğu ya da bu kavramların birbirleriyle karıştırıldığı görülmektedir. Proje önerisinin konusu ve ilgili alanyazın açıklamalarının akıcı olmadığı ve bütünlük içerisinde verilmediği görülmektedir. “Ülkemizde farklı teknolojik alt yapılar kullanılarak yapılan uygulamalar vardır” ifadesi proje önerisinin bir önceki ve mevcut versiyonunda vurgulanmakla birlikte bunların neler olduğu ve hedeflenen çalışmanın bunlardan farkının ne olduğu öneri metninden anlaşılamamaktadır.  “Uygulamanın eğitim programı olarak tasarlanması” ile ilgili detaylı bilgi öneri metninde verilmemiştir. Öneride; müze ziyaret kültürünün genel olarak toplumun kültürlü ve eğitimli kesimine daha yakın durduğu ve düşük gelirli ve az eğitimli kişilerin oluşturduğu toplum kesiminde fazla gelişmemiş olduğu belirtilmiştir. Ancak proje önerisiyle gerçekleştirilmesi düşünülen sanal gerçeklik ve oyunlaştırma teknolojilerinin bahsedilen kesime müze ziyaret kültürünü nasıl sağlayacağı açık değildir. Öneride AR'nin ne amaçla ve nerede kullanılacağına yönelik detaylı bir açıklama verilmemiştir..Problem durumu AR, VR ve oyunlaştırma bağlamında amaç ve hedefleri karşılayacak düzeyde  kurgulanmamıştır. Öneri metninden, AR teknolojisinin 360 derece videolar, 3D modellemeler ve animasyon karakterleri ile olan ilişkisi anlaşılamamıştır. "	2,60
"Proje önerisinde; kavramsal harita modeline dayalı bireyselleştirilmiş bir bilgisayar uyarlamalı test sisteminin (computerized adaptive test) geliştirilmesi amaçlanmaktadır. Bu amaç doğrultusunda zeki öğretim sistemlerine farklı bir bakış açısı getirilerek doğal dil işleme yetenekleri kazandırılacağı ve öğrenme alanından bağımsız olarak “herhangi bir konudaki eğitim içeriği üzerinde sistem öğrenene ne öğretmeli ve eğitim destek sistemleri eğitim materyallerini anlambilimsel olarak değerlendirebilir mi?” sorularına yanıt aranacağı ifade edilmiştir. Ek olarak, öğrenenlerin öğrenme alanıyla ilgili düştüğü kavramsal yanılgıların nedenlerinin otomatik olarak tespitinin mümkün olup olmadığının inceleneceği de belirtilmiştir. Kavramsal Harita Modeline Dayalı Bireyselleştirilmiş Test Sisteminin Geliştirilmesi projesi kapsamında yapay zeka algoritmalarının eğitimde öğretim süreçlerinde kullanımın yaygınlaştırılması açısından özgün değere katkı sağlayacağı değerlendirilmektedir. Bununla birlikte aşağıda belirtilen hususlar proje önerisinin özgün değerini zayıflatmaktadır:Proje önerisinde, güncel alanyazın taramasının yeterince yapılmadığı aynı zamanda alanyazında var olan araştırmaların farklı paragraflar halinde kesintili olarak sunulduğu değerlendirilmiştir. Ayrıca proje önerisinin, var olan araştırmaların hangi eksikliklerini gidereceği, alan yazındaki hangi boşluğu dolduracağı ve ne tür katkılar sunacağı alan yazınla ilişkilendirilerek sunulmamıştır.Ölçme alanında bilgisayar ortamında bireye uyarlanmış testler, bilişsel tanı modellemeleri ve bilgisayar ortamında uyarlanmış bilişsel tanı modelleri altında uzun zamandır çalışılmaktadır. Bu bağlamda önerilen projenin yapay zeka uygulamasının bu alanda yapılmış çalışmalardan farkının ve alana katkısının ne olduğu anlaşılamamaktadır.Kavramsal harita modeline dayalı olarak tasarlanacak sistemin matematik alanından bir konuda uygunluğunun test edileceği belirtilmiştir. Ancak, Türev konusunun belirtilen kavram harita modeline ne kadar uygun olduğuna ilişkin açıklamalar ikna edici değildir. Proje önerisinde, bu konuda, TÜBİTAK 3501-115E472 nolu projede İngilizce dokümanlar için benzer bir modelin test edildiği bu proje önerisinde ise benzer sonuçların Türkçe dokümanlar için elde edilip edilemeyeceğinin inceleneceği belirtilmiştir. Ancak, 3501 projesinde tam olarak ne çalışıldığı, sadece dilsel açıdan bir farklılık mı olduğu öneri metninden anlaşılamamaktadır. Bu projenin çıktılarından olan  “metinsel ders içeriği biçiminde sunulan okuma parçalarından”  faydalanılacağı belirtilmiş ancak faydalanma yönteminin ne ve nasıl olacağı açıklanmamıştır.Geliştirilen test sistemi ile öğrencilere, saptanan kavramlarla ilgili eksiklikleri ve/veya kavram yanılgıları hakkında geri bildirimler verileceği ifade edilmektedir. Ancak sistemin saptadığı eksiklikler/yanılgılar doğru veya uygun mu diye bir sınama yapılmamaktadır.Çevrimiçi bireyselleştirilmiş uyarlanabilir test sisteminin değerlendirilmesinin nasıl yapılacağı açık olarak ifade edilmemiştir. Proje önerisinde, bireyselleştirilmiş uyarlanabilir test sonuçlarının değerlendirilmesinde, öğrenci soruyu doğru yanıtlamadığında öğrenenin yüksek olasılıkla kavram yanılgısına düştüğü ve öğretim kavramları kavram haritası kullanılarak tespit edilebileceği ifade edilmektedir. Ancak öğrenci bir soruyu yanlış yanıtladığında her zaman kavram yanılgısına sahip olduğu anlamına gelmemektedir. Bu durum, proje önerisinin tespit etmeyi hedeflediği kavram yanılgılarıyla ilgili bir sorun olduğunu göstermektedir.Proje önerisinde özelikle eğitim bilimleri ve ölçme değerlendirme konuları ile ilgili kavramların yerli yerinde kullanılmadığı değerlendirilmektedir. Örneğin “bireyselleştirilmiş test sistemi” kavramı ilgili alanda daha ziyade “bilgisayar ortamında bireye uyarlanmış test uygulaması” olarak kullanılmaktadır. Ayrıca öneri metninde “KR-20 ve KR-21 ölçümleri kullanılarak otomatik olarak üretilecek ve uygulanacak olan bireyselleştirilmiş testin geçerliliği de kontrol altına alınabilecektir.” ifadesi, güvenirlik ve geçerlik kavramlarının yanlış kullanıldığını göstermektedir. KR-20 ve KR-21 iç tutarlılık anlamında güvenirlik hesaplamada kullanılan formüllerdir. Bir testin güvenilir olması geçerli olduğu anlamına gelmemektedir. Proje önerisinde değişiklik bildirim formunda bir önceki proje raporunda belirtilen eksikliklere yönelik ikna edici açıklamaların yapılmadığı değerlendirilmektedir."	2,20
"İlkokul öğrencilerinin akıcı okuma hızlarının, farklı sınıf bazında okuduğunu anlama performanslarının, akıcı okuma hızlarını ve okuduğunu anlama becerisini yordayan unsurların belirlenmesinin amaçlandığı proje önerisi, geniş kapsamlı olarak tasarlanmış olmakla birlikte alanyazında benzer amaçlarla gerçekleştirilen birçok çalışma bulunmaktadır.  Proje önerisinin alanyazındaki benzer çalışmalardan farklılıklarının net olarak ortaya konulmaması özgün değeri zayıflatmaktadır. Proje sonrasında elde edilecek sonuçların alanla ilgili mevcut bilgi birikimine özgün bir katkı sunmayacağı değerlendirilmektedir.Akıcı okuma, kelime tanıma, okuma hızı ve prozodi olmak üzere üç boyuttan oluşmaktadır. Proje önerisinde bu boyutlardan sadece okuma hızına odaklanılması önerinin özgün değerini sınırlandırmaktadır. Proje metninde ""Bu proje toplumsal bir soruna çözüm üretmeyi amaçlamaktadır"" ifadesi geçmektedir. Ancak projenin betimsel bir nitelik taşıdığı düşünüldüğünde okuma becerilerini geliştirmeye yönelik herhangi bir model, uygulama veya program geliştirilmediği göz önünde bulundurulduğunda belirli bir toplumsal soruna ilişkin çözüme ulaşmada sınırlı kalacağı değerlendirilmektedir."	2,50
Proje önerisi kapsamında, bilişsel amaçlarla geliştirilen eğitsel ölçümlerde gözlenen iki temel yetersizliğe odaklanılmıştır. Yetersizliklerden birincisi ölçeklerdeki puanların türdeş ve eşdeğer birimli olmayışıdır. İkincisi ise yetenek ve erişim testlerindeki kapsam kısıtlılığıdır. Bu sorunlara çözüm üretmek için bilişsel amaçlı ölçümlerin yapısal geçerliğini yükseltecek, kapsam geçerliğini genişletecek özgün içerikler ve ölçüm verilerinin puanlanmasında ve verilerin işlenmesinde kullanılabilecek yeni ya da mevcutlardan daha duyarlı olacağı öngörülen yöntemler uygulanacağı ve sınanacağı belirtilmiştir. Proje önerisinde geleneksel ölçme anlayışındaki gibi, yetenek ölçümünde hatayı rastlantı saymak yerine rastlantısallığı (gelişigüzelliği) hata sayan bir anlayışa dayanması, yeni yöntemlerin yeni içeriklerle iç-içe sınanması ve eğitsel ölçümlerin çok ölçütlü değerlendirilmesini esas alması açısından özgün değere katkı sağlayacağı değerlendirilmektedir. Hatayı rastlantısal değil rastlantıyı hata olarak kabul etmeyi planlayan bu öneri, başarıyla gerçekleştirilmesi durumunda yetersizliği bilinen eğitsel ölçüm yöntem ve kavramlarına daha tutarlı seçenekler getirme potansiyeline sahiptir.Bununla birlikte aşağıda belirtilen hususlar proje önerisinin özgün değerini zayıflatmaktadır:Proje önerisinin gerekçe bölümü, test ve ölçme ile ilgili temel kavramlarla (ölçme, hata, şans başarısı, geçerlilik ve güvenilirlik, kullanışlılık) bir ders notu formatında yazılmıştır. Ancak, bu açıklamalar önerinin temel amaçları ve çalışmanın özgün değeri ile ilgili alanyazını yansıtmamaktadır.Proje önerisinde geliştirilmek istenen “yakınsak genel yetenek” testinin dayanak alındığı zekâ kuramının ne olduğu açıkça belirtilmemiştir. Daha ziyade genel yetenek ve zekâ ile ilgili genel açıklamalar verilmekle yetinilmiştir. Geliştirilecek genel yetenek testlerine neden ihtiyaç duyulduğu, bu testlerden alınan puanlara dayanarak öğrenciler hakkında ne tür kararlar verilebileceği ve bu testlerin uygulanma amacı/amaçlarının neler olacağı gibi soruların yanıtları proje önerisinde verilmemiştir. Önerinin özet bölümünde geliştirilecek testin uygulama amacı “bilişsel amaçlarla geliştirilen eğitsel ölçümler” olarak belirtilmiştir. Oysa, Psikometri alanyazınında bu şekilde tanımlanan bir test uygulama/geliştirme amacı bulunmamaktadır. Proje önerisinde 8.6 alt amacı için soruların çözümlenmesinde Rasch modelinin kullanılacağı ifade edilmekle birlikte bu modelin neden tercih edildiği öneri metninden anlaşılamamaktadır.Öneri kapsamında hazırlanacak olan soruların sadece yürütücü (ölçme ve değerlendirme uzmanı) tarafından yazılacak olması yeterli sayıda nitelikli soruya ulaşmanın önünde ciddi bir engel olduğu düşünülmektedir. Proje önerisinde verilen madde ağırlıklandırma yaklaşımları, ilgili alanyazınla ilişki kurularak verilmemiştir.	2,60
"Revize proje önerisinde ortaokul matematik öğretmenlerinin istatistik öğretimlerini geliştirmeye yönelik istatistiksel süreç temelli bir öğretmen eğitimi programının tasarlanması, uygulanması ve değerlendirilmesi amaçlanmaktadır. Öneri istatistik öğretimine yönelik süreç temelli bir öğretim tasarımının yapılması ve uygulanıp değerlendirilmesi yönüyle bir özgünlük içermektedir. Ancak, aşağıdaki hususlarda özgün değer sınırlandırmaktadır: Öneride Groth (2013) modeli kullanılacağı belirtilmiş ve önceki panel raporuna istinaden bu modelin neden seçildiğine yönelik bilgiler sunulmuştur. Öneride her ne kadar modelin öneminden ve bileşenlerinden detaylı bir şekilde bahsedilse de; modelin Matematik öğretim programında “veri analizi” öğrenme alanında yer verilen istatistik konularının öğretimiyle ilişkisine yeterince değinilmemesi, önerinin kavramsal ve kuramsal açıdan özgün değerini sınırlandırmaktadır. Ayrıca, önceki panel raporunda da belirtildiği gibi istatistik öğretimine yönelik Pedagojik Alan Bilgisi (PAB) alanyazınına yeterince yer verilmemiştir. Öneride her ne kadar öğretmenlerin öğretme bilgilerinin gelişimine odaklanılacağı ifade edilse de, öğretmenlerin sınıf içi uygulamalarının öğrencilerin anlayışlarındaki etkisinin de incelenmesi bir gereklilik olarak değerlendirilmiştir. Bu inceleme hem öğretmenlerin öğretim bilgilerinin gelişiminin hem de öğretim programı tasarımının etkililiğinin değerlendirilmesine katkı sağlayacaktır. Bu durumun dikkate alınmaması proje önerisinin özgün değerini sınırlandırmaktadır. Proje özgün değeri yazılırken ön planda tutulan noktalardan birisi istatistik öğretiminin geliştirilmesi ile ilgili çalışmaların niceliksel sınırlılığıdır. Niceliksel olarak az bulunsa dahi var olan çalışmaların bu çalışmaya olan katkıları, bu çalışmanın var olan istatistik öğretiminin geliştirilmesi alanyazınına katkısının ne olacağı yeterince açıklanmamıştır."	3,60
Proje önerisinde, sınıf öğretmenlerinin çokkültürlü öğretim yeterliklerinin harmanlanmış (yüzyüze ve çevrimiçi) öğrenme ortamlarında geliştirilmesine yönelik bir hizmetiçi eğitim programının tasarlanması, uygulanması ve bu programın (olumlu tutum, bilgi ve beceri kazandırması bağlamında) etkililiğinin katılımcı sınıf öğretmenlerinin görüşleri çerçevesinde değerlendirilmesi amaçlanmıştır. Bu yönüyle proje önerisi özgün bir değere sahiptir. Nitekim projenin yapılma gerekçesi, ulusal alanyazında sınıf öğretmenlerinin çokkültürlü öğretim yeterliklerinin harmanlanmış öğrenme ortamlarında geliştirilmesine yönelik herhangi bir çalışmanın yapılmamış olmasına dayandırılmıştır. Proje önerisinde ayrıca, ulusal düzeyde yapılan araştırmalarda öğretmenlerin çokkültürlü öğretime yönelik genel olarak olumlu tutuma sahip oldukları, ancak çokkültürlü öğretime ilişkin bilgi ve beceri boyutlarında eksikliklerinin bulunduğu vurgulanmıştır.Diğer taraftan, projede uygulanacak hizmetiçi eğitim programının Banks’ın (1995a) çokkültürlü eğitim programı geliştirmeye yönelik öne sürdüğü dört basamak (katkılar, eklemeci, dönüşüm ve sosyal eylem basamakları) arasından dönüşüm basamağı ve Oliva’nın (2009) program geliştirme modeli ışığında tasarlanacağı belirtilmesine rağmen, projede hem bu modellere hem de bu modellerin nasıl işe koşulacağına ilişkin ayrıntılı bilgi verilmemiş olması önemli bir eksikliktir.	4,60
Proje önerisinde, Suriyeli öğrencilerin hedef dil olarak Türkçeye ilişkin dört temel iletişim becerisini (okuma, dinleme, konuşma ve yazma) geliştirmeye yönelik ve aynı zamanda ana dillerini unutmalarını engellemeyi hedefleyen bir öğrenme-öğretme portalının oluşturulması amaçlanmıştır. Ana dillerini unutmamaya dönük tasarım olarak ise öğretim materyallerinin ana dil destekli olarak tasarlanıp geliştirilmesi öngörülmüştür. Aşağıda belirtilen hususlar proje önerisinin özgün değerini zayıflatmaktadır:Proje önerisi konusu ile ilgili alanyazının ilişkisel anlamda irdelenmediği değerlendirilmiştir.Proje önerisinde geliştirilmesi planlanan portalın gerek ulusal gerekse uluslararası alanda mevcutlarından farkının ne olduğu veya alanda olmayan hangi özellikleri neden bünyesinde barındırdığı öneri metninde belirtilmemiştir.Proje önerisinde Suriyeli öğrencilere Türkçeyi öğretme amaçlı öğretim materyalleri dağıtımına dayalı bir portal tasarımı planlanmaktadır. Ancak geliştirilecek portalın mevcut öğrenme yönetim sistemlerinden farkının ne olduğu öneride belirtilmemiştir.Dil öğretiminde daha ziyade hedef dilin ana dili kullanarak öğretilmesinin uygun olmadığı alanyazında genel olarak belirtilmektedir. Öneri metninde ise her iki dilin aynı anda niçin kullanıldığı alanyazın destekli olarak belirtilmemiştir.Öneri kapsamında geliştirilecek portalda paylaşılacak eğitim/öğretim materyallerinin içerikleri hakkında bilgi verilmemiştir.Proje önerisinde, “Dönüştürücü karma yöntem üzerine kurgulanan öğretim portalı oluşturmayı hedefleyen bir çalışmaya yerli alan yazında rastlanılmaması” bir özgünlük olarak belirtilmekte, ancak bu durum ikna edici delillerle ortaya konulmamıştır. Proje önerisinde, “Suriyeli öğrencilerin Türkçe dil becerilerinin geliştirilmesi için ücretsiz sunulan bir hizmet olması” bir özgünlük olarak belirtilmiş, ancak alanyazın incelendiğinde UNICEF, MEB(PICTES), Göç İdaresi vb. kurum/kuruluşların bu konuda yapmış olduğu çok sayıda çalışma mevcuttur. Öneri metnindeki “Yazılımın klasik bir tasarım olmanın ötesine geçerek paydaş değerlendirmelerine göre sürekli revize edilmesi” ifadesi bir özgünlük olarak değerlendirilmemiştir.Proje önerisinde diğer bir özgünlük, “Suriyeli çocuklara Türkçe öğretimi için hazırlanan yeni bir program sunması” olarak ifade edilmiştir. Ancak öneri metninde geliştirilecek olan programın diğer programlardan farkının ne olduğuna ve geliştirme sürecine ilişkin herhangi bir ayrıntı belirtilmemiştir.Proje önerisinde özgün değer olarak ifade edilen “Projenin etkisinin sınanması” ve “Projenin etkililiğinin sınanması için yeni ölçme araçlarının geliştirilmesi” özgünlük olarak değerlendirilmemiştir.	2,17
"Proje önerisinin amacı, “Sanal Gerçeklik Teknolojisi ile Hazırlanmış Epileptik Nöbet Yönetimi Eğitim Programı (SGT-ENYEP)’nın geliştirilmesi, intörn hekim ve hemşirelerde bu eğitim programının etkinliğinin Kirkpatrick Eğitim Modeli kullanılarak değerlendirilmesi” olarak ifade edilmiştir. Aşağıda belirtilen hususlar önerinin özgün değerini zayıflatmaktadır:Proje önerisinin kurgusunda sıklıkla benzer ifadeler kullanılarak tekrara düşülmüştür.Geliştirilecek sanal gerçeklik ortamına yönelik ayrıntılar verilmemiştir.Sanal gerçeklik teknolojisinin sağlık alanında çok yeni bir teknoloji olduğu vurgulanmış, gelecekte sağlık alanında sanal gerçeklik teknolojisinden beklenen yararlar sıralanmış, ancak ilişkisel alanyazın desteği belirtilmemiştir.Öneri metninde, çocuk kliniklerinde çalışan 50 sağlık profesyoneli (intörn hekim, hemşire ve EEG teknisyeni) ile yapılan çalışmada; doktorların, hemşirelerin nöbet tipini tanımlamada ve girişimde bulunmada sorunlar yaşadığı ve damar yolu açma gibi girişimleri yapamadığı tespit edilen bir çalışmadan bahsedilmiştir. Bu problem durumunun sanal gerçeklik ile nasıl çözüleceği ve sanal gerçeklik gözlüğü ile sanal ortamda nöbet tipini tanımlamada ve girişimde bulunmadaki sorunları nasıl çözüme ulaştıracağı öneri metninden anlaşılamamaktadır. Öneri metninde “Jeneralize tonik klonik nöbet yönetimi eğitiminin verilmesi için işitsel, görsel ve hatta beş duyunun tamamına hitap eden uyaranların sağlandığı SG ortamına ihtiyaç vardır” ifadesi kullanılmıştır. Sanal gerçeklik gözlüğü ile beş duyunun tamamına nasıl hitap edileceği öneri metninden anlaşılamamaktadır. Proje önerisinde, “SG gözlüğüne entegre edilen nöbet senaryosunda, sağlık profesyonellerine müdahale yetkisinin verilmesi, sonuç olarak da eğitim ve uygulama aşamalarında olduğu gibi değerlendirme aşamasının da nöbet simülasyonu üzerinden tamamlanması, araştırmada en istenen ve beklenen durumdur” şeklinde ifade edilmiştir. Ancak gözlüğe entegre edilen nöbet senaryosuna müdahalenin (damar yolu açma, yan yatırma vb.) nasıl olacağı ve sanal gerçeklik gözlüğünün değerlendirmeyi nasıl yapacağı açıklanmamıştır. Proje önerisinde, “SGT-ENYEP’in bahsedilen avantajlarına ek olarak en güçlü diğer bir yönü de sağlıkta yapay zeka kullanımının konuşulduğu günümüzde hem sağlık eğitiminde en yeni, güncel ve özgün yöntem hem de standartlaştırılabilir ve uyarlanabilir bir prototipleştirme ile üniversite-sanayi işbirliklerinin başlangıç basamağını oluşturacak olmasıdır” şeklinde ifade edilmiştir. Ancak yapay zekânın önerilen proje kurgusuyla nasıl ilişkilendirildiği öneri metninde belirtilmemiştir.Proje önerisinde çocuklarda epileptik nöbetin yönetimi konusu ile intörn hekim ve hemşirelik öğrencilerine epileptik nöbeti yönetme becerileri kazandırma hedeflenmiştir. Ancak öneri metninde, çocukların yaş aralığı, tüm yaş gruplarına aynı müdahalenin yapılıp yapılmayacağı, farklı ise nöbet senaryolarının nasıl kurgulanacağı gibi soruların yanıtı belirtilmemiştir. İntörn hekim ve hemşirelik öğrencilerine epileptik nöbeti yönetme becerileri kazandırmada, farklı disiplinlerde eğitim alan ve farklı karar verme süreçlerine sahip katılımcıların aynı materyalle nasıl bir eğitim alacağı öneri metninden anlaşılamamaktadır.Sanal ortamdaki müdahalelerin değerlendirilmesinde, SG gözlüğünün yazılımına kaydedilen ölçüm puanlarının değerlendirilmesinin kullanılacağı belirtilmiştir. Ayrıca, değerlendirmede motivasyon ölçeği ve bazı formların kullanılacağı da belirtilmiştir. Bu durumda gözlüğün, bu ölçek ve formların doldurulmasını ve değerlendirmesini nasıl yapacağı da açık değildir. Geliştirilecek olan yazılımın barındıracağı etkileşim unsurlarının neler olduğu öneri metninden anlaşılamamaktadır. Hazırlanacak olan senaryolarla ve sonrasında oluşacak materyallerle ilgili nasıl bir süreç izleneceği ve hangi öğretim tasarım modelinin kullanılacağı öneri metninden anlaşılamamaktadır.Bir önceki panel raporunda da belirtildiği gibi öneri metninde bazı kavramların birbirlerinin yerine kullanıldığı ya da yanlış kullanıldığı değerlendirilmektedir. Örneğin program, yazılım, uygulama, simülasyon ve animasyon modellemesi vb. "	1,40
İnsansı robot destekli İngilizce eğitimi uygulamaları içeren bir öğrenme sisteminin tasarlanmasını ve ortaokul öğrencilerinin İngilizce öğrenim süreci üzerindeki uygulanmasının etkilerini incelemeyi hedefleyen bu proje önerisinde, tasarım tabanlı bir araştırma modeli uygulanarak öncelikle sistemin kullanılabilirlik çalışmaları yapılarak bir prototip geliştirilmesi, sonrasında bu sistem üzerinde öğrenci-robot-öğretmen etkileşimlerinin incelenmesi ve uygulanan eğitimin öğrencilerin başarı, tutum, motivasyon ve derse katılımlarını nasıl etkilediğinin farklı açılardan (sosyoekonomik ve bireysel özellikler) araştırılması amaçlanmıştır. Proje önerisinde yenilikçi bir teknoloji olan insansı robotların öğrencileri konuşturarak İngilizce öğretiminin hedeflenilmesi özgün olarak değerlendirilmiştir. Ayrıca, söz konusu projede insansı robotların İngilizce öğreniminde kullanılması ve öğretmenlerin bu teknolojiyi kullanması için eğitim verilecek olması sözü edilen devlet politikalarıyla uyumlu olup yabancı dil öğretiminde farklı bir yöntem geliştirme potansiyeline sahip olması açısından özgün bulunmuştur. Ancak, projenin tasarım tabanlı araştırma yöntemi kullanılarak, nitel ve nicel verilerin süreçte sürekli toplanarak analiz edilecek olmasının çalışmaya özgün bir değer katmakta olduğu belirtilmiş olmasına rağmen bu araştırma modeli uygulama ve ürün-geliştirme odaklı çalışmalarda sıklıkla kullanıldığından bu yönüyle özgünlüğü zayıf bulunmuştur. Ayrıca proje önerisinde teknolojik açıdan bir yenilik olsa bile bu yeniliğin pedagojik açıdan nasıl sunulacağı konusunda yeterince kuramsal ve kavramsa açıklamaya yer verilmemiş olması özgün değeri sınırlandırmaktadır. Diğer bir ifadeyle robotlara yüklenmek üzere geliştirilmesi planlanan dil öğretim yazılımının halihazırdaki mevcut mobil uygulamalardan nasıl farklılaştığı, yüksek maliyet gerektiren robot kullanımının mevcut mobil uygulamalara göre avantajının neler olacağı hususları belirsizdir. Yine proje önerisinde değişik yerlerde öğrenme sistemi, öğretim materyali, uygulama, İngilizce eğitim etkinlikleri gibi farklı terimler tanımlanmadan kullanılmakta ve prototip ifadesiyle neyin kastedildiği anlaşılamamaktadır. Proje önerisinin özgün değer kısmında verilen “Bu mobil uygulama modüler yapıda tasarlanacak olup farklı seviyeler ve zengin uygulamalar içerecektir.” ifadesindeki “farklı seviye” ile kastedilenin ne olduğu (dil seviyesi mi?) anlaşılamamaktadır.	3,00
Projenin konusunu sosyal bilgiler dersinde okul dışı öğrenme ortamlarına yönelik eğitim paketlerinin geliştirilmesi ve etkisinin incelenmesi oluşturmaktadır. Proje kapsamında okul dışı sosyal bilgiler öğrenme ortamlarına (coğrafi alan, doğa eğitimi, müze, özel sektör kurumları, resmi kurumlar, sivil toplum kuruluşları, sözlü tarih, tarihsel alan ve yerel tarih) yönelik geliştirilecek olan eğitim paketlerinin öğrencilerin akademik başarılarına ve tutumlarına yönelik etkisi tespit edilecek, geliştirilen eğitim paketleri ve yapılan etkinliklere yönelik katılımcıların görüşleri alınacak ve uygulama sürecinde katılımcıların davranışları incelenecektir. Proje önerisinde ele alınan konu önemli olmakla birlikte aşağıda belirtilen hususlar önerinin özgün değerini sınırlandırmaktadır:Proje önerisinin mevcut alan yazından nasıl farklılaştığı ve mevcut durumu daha ileriye nasıl taşıyacağı yeterince güçlü bir şekilde açıklanamamıştır. Alanyazın taraması bölümünde ilgili konularda onlarca uygulama çalışması listelenerek atıf yapılmıştır. Ancak atıf yapılan makalelerin içeriğinden neredeyse hiç söz edilmemiştir. Alanyazındaki boşluk bu projeye duyulan ihtiyaç açısından yeterince ortaya konulamamıştır.Hazırlanacak eğitim programında kazanımları destekleyeceği/uygulamaların yapılacağı yerler verilmiştir ve diğer bölgelerdeki eğitimcilerin kendi bulundukları bölgeye uyarlayabilecekleri ifade edilmiş olmasına rağmen bu yerlerin hangi özellikleri/kriterleri taşıması gerektiği belirtilmemiştir. Projede önerilen etkinliklerin yerel olması nedeniyle diğer bölgelere nasıl uyarlanacağı konusunda temel ilkelerin geliştirilmemiş olması önerinin özgün değerini sınırlandırmaktadır.Proje öneri formunda da belirtildiği üzere okul dışı öğrenme ortamlarının sosyal bilgiler dersinde kullanımı ile ilgili oldukça fazla çalışma ve uygulama mevcuttur. Çalışmanın yürütüleceği ildeki sosyal bilgiler dersi öğretmenlerinin uygulamaları hakkında bir bilgi/ön araştırma yapılmamıştır. Öğretmenlerin bu konulardaki beklenti ve ihtiyaçları ortaya konulmamış olması önerinin özgün değerini sınırlandırmaktadır.	2,80
"Proje önerisinin amacı, (i) okul yöneticilerinin liderlik becerilerini geliştirmeyi destekleyecek durumsal yaklaşım temelli bir mesleki gelişim çalışması tasarlanması; (ii) liderlik becerilerini kazanma süreçlerinin ve (iii) liderlik becerilerinin okullarının iyileştirme-geliştirme çalışmalarına yansımalarının derinlemesine incelenmesidir şeklinde belirtilmiştir. Türkiye'de okul müdürlerinin liderlik becerilerinin geliştirmesine yönelik uygulamaya dayalı deneysel araştırmaların bulunmaması ve proje kapsamında geliştirilecek modelin Milli Eğitim Bakanlığı ve Öğretmen Yetiştirme Eğitimi Genel Müdürlüğü tarafından okul müdürlerinin mesleki gelişimleri için kullanılabilecek potansiyele sahip olması özgün değere katkı yapmaktadır.Aşağıda belirtilen hususlar proje önerisinin özgün değerini zayıflatmaktadır:Proje önerisinde liderlik becerilerinin geliştirilmesi, mesleki gelişim ve okul geliştirme kavramlarının yeterince ilişkilendirilmediği düşünülmektedir.  Proje önerisinde  ""Etkili okullardaki liderlerin özellikleri açıklanırken Schlechty (2001), okulun esas görevinin bilgi işçiliği olduğunu ifade etmiştir. Bu düşüncesini de öğrenmenin aktif bir süreç olduğu gerçeğine dayandırmaktadır. Böylece okulun, fikirler, kavramlar, biçimler, şekiller ve semboller yardımıyla amaçlı bir şekilde çalışan kurumlar olması gerektiğini savunmuştur. Okullar sadece öğrenmenin gerçekleştiği yerler olarak görülse bile gerçekte salt öğrenmenin ötesinde çok daha karmaşık bir yapıya sahip kurumlar olduğu da bilinmektedir. Bu açıdan değerlendirildiğinde okullar bir kültür üretme ve aktarma aracı olmakla birlikte resmî ideolojinin üretildiği ve aktarıldığı yerlerdir (Ilich, 1998). Böylesine sosyal, kültürel, ekonomik ve politik yönleri bulunan karmaşık bir yapının etkililiği konusu araştırmacılar için çekici bir boyut kazanmıştır."" paragrafı gelmiş daha sonra gelen diğer paragrafta ""Etkili okulların gerçekleşmesinde en kritik öğelerden biri, okul yöneticilerinin gösterdikleri liderlik davranışlarıdır. Bu liderlik türünün literatürde, okul liderliği, öğretimsel liderlik, program liderliği ve eğitimsel liderlik gibi farklı şekillerde ve boyutlarda ele alındığı görülmektedir."" şeklinde devam edilmiştir. Bu şekilde proje metninde kavramlar arası geçişlerin birbirinden kopuk olarak düzenlenmesinin özgün değere ilişkin gerekçenin yeterliğini zayıflattığı düşünülmektedir.   Amaç cümlesinde belirtilen ""....liderlik becerilerinin okullarının iyileştirme-geliştirme çalışmalarına yansımalarının derinlemesine incelenmesidir"" ifadesi doğrultusunda öneride ""okul geliştirme"" konusunun neden ele alındığı gerekçelendirilmemiştir. Bu konunun neden önemli olduğu somut bir şekilde açıklanmamıştır.  Okul yöneticilerinin mesleki gelişim çalışması ile okul geliştirme bağı etkin şekilde kurulamamıştır. Proje öneri metninde bir önceki bilimsel değerlendirme raporunda verilen öneriler doğrultusunda sayfa 3'de TALIS-2018 araştırmasına atıf yapılmaktadır. TALIS raporuna dayandırılarak yapılan açıklamalar proje önerisi bilimsel değerlendirme raporunda belirtilen eleştirileri tam olarak karşılamamaktadır. TALIS raporundan elde edilen bulgular tek başına proje önerisinin yapılma gerekçesi için yeterli dayanak oluşturmamaktadır. Bu rapora yapılan atıfın devamında yapılan açıklamalarda araştırma bulgularına yönelik genel yargı ifadeleri kullanılmış fakat bu araştırmaların hangi araştırmalar olduğu hakkında kaynak gösterilmemiştir. Örneğin Sayfa 5-6'da  ""Okul liderinin, okulu oluşturan bütün insanların özellikle de öğretmen ve öğrencilerin yaşantıları üzerinde önemli bir etkisinin olduğu konusunda pek çok araştırmacı uzlaşma içindedir."" ifadesi kaynak gösterilerek desteklenmemiştir. Önerilen projenin araştırma soruları projenin özgün değerinde yer verilen konuları kapsamamaktadır. Örneğin özgün değerde mesleki gelişim modeli geliştirileceği belirtilmesine rağmen araştırma sorularında buna ilişkin bir soruya rastlanmamıştır."	3,80
"Proje önerisinin temel amacı, “Fırat Üniversitesi Teknoloji Fakültesi Makine Mühendisliği Bölümünden 10 öğrenciye iki yıl boyunca gerek ders döneminde gerekse iş yeri eğitimi sırasında bilişsel koçluk yaklaşımıyla destek olmak ve verilen desteğin sonuçlarını özelde Fırat Üniversitesi Teknoloji Fakültesi Makine Mühendisliği eğitimine genel olarak da tüm mühendislik eğitimine yeni bir yaklaşım olarak kazandırmaktır.""  olarak belirtilmektedir. Projede mühendis adaylarına bilişsel koçluk kazandırmaya dönük bir inceleme yapılıyor olması, mühendislik eğitimine ve mühendis yetiştirilmesine katkı sağlama potansiyeli taşımaktadır.  Ancak, aşağıda belirtilen hususlar projenin özgün değerini zayıflatmaktadır:Eylem araştırması olarak tasarlanan proje önerisinde yalnızca ulusal ve uluslararası literatür özetlenmiş olup ileri düzeyde bir analiz ve sentez yapılmamıştır.  Eylem araştırmalarında özellikle benzer konuda yapılan 2-3 araştırmanın detaylı olarak (araştırmanın konusu, katılımcılar, araştırma soruları, araştırmanın gerçekleştiği yer, materyaller, uygulama, eğitim programı, bulgular ve sonuçlar) yer verilmesi gerekmektedir. Araştırma konusuyla ilgili olarak eylem araştırması yoluyla yürütülen çalışmalar ve bu çalışmaların bulgularına yer verilmemesi çalışmanın kuramsal ve yöntemsel temellerini zayıflatmaktadır.Alanyazın eleştirel bir bakış açısı ile sentezlenmemiş ve alandaki boşluğu ortaya koyacak düzeyde tartışılmamıştır. Bunun yerine sayfa 6’da da görüleceği üzere ilgili araştırmalar ham liste şeklinde verilmiştir. Dolayısıyla önerilen araştırmanın problem durumu net olarak ifade edilmemiş, Türkiye'de mühendis yetiştirme konusunda yaşanan sorunlar ve ilgili araştırmalar öneriye dâhil edilmemiştir."	2,20
"Proje önerisinde; öğretmen adayları için mesleki kişilerarası iletişim becerileri ile ilgili durum belirleme, geribildirim verme ve öğretimleri sırasında kendilerini geliştirmek için destek alabilecekleri tamamlayıcı aktivitelere onları yönlendirme amacıyla kullanılabilecek bir yöntem ve model geliştirme çalışması olduğu belirtilmektedir.Proje önerisi, hekimler için çalışılan kişiler arası iletişim becerilerinin ölçülmesinde kullanılan kuramsal yapıya benzer bir yapı geliştirerek öğretmen adayları için de önemli olan kişiler arası iletişim becerisinin ölçülmesinde 2-boyutlu ve 3-boyutlu uygulamalar içeren bir ölçme modeli geliştirmeyi planlaması açısından özgün nitelik taşımaktadır. Alışıla gelen kâğıt kalem türünde ölçme araçlarına ek olarak medya ve sanal gerçeklik barındıran yaklaşımları da içine alması ve buna dayalı dönüt verebilmesi yönüyle de özgün değere katkı sağladığı değerlendirilmektedir. Çalışmada yatan bir diğer yenilikçi bakış açısı ise sürece biyometrik tepki ölçümlerini de dâhil etme girişimidir. Ayrıca öğretmenlerin kişilerarası iletişim beceri repertuarının neleri içermesi gerektiğinin belirlenmesi, göstergelerin tanımlanması, alternatif ölçme araçları ile gözlenerek veriye çevrilmesi, bu verilerin/ölçümlerin öğretmenlik meslek tanımlarında geçen yeterlilikler ışığında değerlendirilmesi konularına yapacağı katkılar açısından da özgünlük taşımaktadır. Ancak aşağıda belirtilen hususlar proje önerisinin özgün değerini zayıflatmaktadır:Biyometrik tepkilerin ölçümü ile ilgili cihazların proje önerisinin hedefleri ile ilişkisi öneri metninden anlaşılamamaktadır.Proje önerisinde özellikle sanal gerçeklik ortamının tasarımına yönelik nasıl bir yöntem ve süreç izleneceği açıklanmamıştır. Ayrıca bu ortamda öğretmen adaylarının tipik olarak ne tür etkileşimlerle karşılaşacağı belirtilmemiştir. Her bir paydaş ile etkileşim için olası senaryo sayısının iki ile sınırlandırılmasına yönelik ikna edici gerekçeler sunulmamıştır."	4,40
"Proje önerisinde, ""okul öncesi 60-72 ay yaş grubu öğrencilerin robot desteği ile İngilizce sözlü iletişim becerilerini geliştirmek için gerekli İngilizce etkinlik içerikleri ile veri toplama araçlarının hazırlanması ve standartlaştırılmış bir öğretim programının geliştirilmesi"" amaçlanmıştır. Proje önerisinin disiplinlerarası bir boyutta planlanması ve okul öncesi yaştaki çocuklara yabancı dil olarak İngilizceyi öğretmeyi hedeflemesi olumlu bulunmuştur. Ayrıca, öneri kapsamında geliştirilmesi planlanan ürünün yapay zekâ tabanlı tasarlanma hedefi özgün değere katkı sağlayacak niteliktedir. Proje önerisinde öğretim etkinliklerinin geliştirilmesi ve başarı testinde Avrupa Dil Portfolyosu'nun esas alınması, çalışmanın uluslararası alandaki standartlaşmayı yakalaması ve projenin tekrar edilebilirliğini hedeflemesi bakımından özgün değere katkı sağlayacağı düşünülmüştür. Aşağıda belirtilen hususlar önerinin özgün değerini zayıflatmaktadır:Proje önerisinin özgün yönleri vurgulanırken; ""ilerleyen zamanlarda yapılacak araştırmalarda da kullanılabilecek bireye özgü bir veri tabanı ile her öğrencinin kendi öğrenme hızında ilerleyebileceği bir yabancı dil öğretim modeli tasarlamaktır"" ifadesinde kişiselleştirmenin nasıl yapılacağı detaylı olarak verilmemiştir. Diğer taraftan, yine özgün değer vurgulanırken ""Bu araştırmada, tamamen özgün tasarım, algoritma ve içeriğe sahip bir robot imal edilecektir."" ifadesinde yer alan özgün algoritmanın niteliği ve detayları verilmemiştir. Öğrenci robot etkileşimine yönelik çalışmalarda, verilerden örüntülerin elde edilmesinde ve tasarımda kullanılmasında uzman sistemlerin mi yoksa makine öğrenmesine yönelik yaklaşımların mı kullanılacağı ayrıntılı olarak verilmemiştir. Eğitimde ölçme ve değerlendirme için ""bilgisayar tabanlı test uygulamasının yetenek kestirimi özelliğinden faydalanılacaktır."" ifadesi kullanılmış olmasına rağmen yetenek kestiriminde hangi ölçme modellerinin ve algoritmalarının kullanılacağına öneride yer verilmemiştir.Proje önerisinde robota ilişkin ""Yüz ve Duygu Tanıma Sistemi"" tasarımına yer verilmiştir. Duygu durumlarının öğretim tasarımında nasıl kullanılacağına ilişkin ayrıntı verilmemiştir. Öğrencilerin duygu değişimleri gözetilerek var olan öğrenme etkinliklerinin devam mı edeceği yoksa alternatif etkinlikler mi kullanılacağı öneri metninden anlaşılamamaktadır. Proje önerisinde belirtilen uyarlanabilir öğrenme sistemiyle bireye özgü tasarımın nasıl ilişkilendirildiği somut olarak ortaya konulmamıştır."	3,50
"Proje önerisinin amacı, ""lise felsefe öğrenimi ders müfredatını, öğrencilerdeki eleştirel düşünme ihtiyacını karşılamak amacıyla geliştirmek ve geliştirilmiş bu müfredatın etkisini incelemektir."" olarak belirtilmiştir.  Aşağıda belirtilen hususlar projenin özgün değerini zayıflatmaktadır:Alanyazında Lise Eğitiminde Eleştirel Düşünme Becerisinin Kazandırılması Amacıyla Felsefe Ders Müfredatının İyileştirilmesi alanındaki ilgili birikim sınırlı şekilde verilmiş ve yoğunluklu olarak iki araştırmanın sonucuna (Title, 2011 ve Cotrell, 2005)  atıf yapılmıştır. ""Konu"" program geliştirme bağlamında ele alınmadığı için alanyazın ""eleştirel düşünme"" kavramının açıklaması niteliğinde kalmıştır.Eleştirel düşünme temelli bir lise felsefe dersi müfredatı önermek ve bu müfredatın etkisini incelemek amacıyla yürütülecek bu proje önerisinde program geliştirme ve revizyon süreci, felsefe dersi öğretim programında görülen eksiklikler, bu programların değerlendirilmesine yönelik alan yazına yer verilmemesi bir eksiklik olarak değerlendirilmiştir. Eleştirel düşünme felsefe dersi için önemli bir beceri olmakla birlikte felsefe dersi öğretim programının sadece eleştirel düşünme becerisi temelinde ele alınması indirgemeci bir bakış açısı olarak değerlendirilmektedir. Proje önerisinde felsefe dersi öğretim programının yaratıcı düşünme, tarihsel düşünme, bütüncül düşünme, özenli düşünme, umutlu düşünme gibi farklı düşünme becerilerinin dikkate alınmaması bir eksiklik olarak değerlendirilmiştir.Projenin amacının öneri metninde farklı şekillerde ifade edilmesi bir karmaşıklığa sebep olmaktadır. Bu durum önerinin özgün değerini olumsuz yönde etkilemektedir. Ayrıca proje önerisinin gerekçe ve amacı ile araştırma soruları arasındaki ilişki incelendiğinde;  Projenin birinci ve ikinci hedefi nasıl farklılaştığı anlaşılamamıştır. Aynı zamanda 6. ve 7. araştırma sorularının amaç ve gerekçelerle çelişkili olduğu düşünülmektedir. Proje önerisinde birçok kavram birbiriyle ilişkilendirilmemiştir. Diğer bir ifadeyle araştırmanın kuramsal altyapısı bütünsel olarak ortaya konulmamıştır. Proje önerisinin başlığı ""Lise Eğitiminde Eleştirel Düşünme Becerisinin Kazandırılması Amacıyla Felsefe Ders Müfredatının İyileştirilmesi ve Geliştirilmesi""  incelendiğinde çalışmanın mevcut programın iyileştirilmesi veya yeni bir programın geliştirilmesi odağında yürütüleceği anlaşılmaktadır. Bu durumda mevcut programın incelenecek konu eleştirel düşünme becerilerini kazandırma yeterliği bağlamında analiz edilmesi gerekir. İdeal programın da bu bağlamda tanımlanması gerekir. Bunlar açıklanmadan proje önerisinin gerekçesini oluşturan problem durumunun anlaşılması güçleşmektedir.Proje öneri metni sayfa 10’da yer alan “eleştirel düşünme temelli felsefe eğitimine dair kuramın geliştirilmesi” ifadesi çalışmanın kapsamı düşünüldüğünde iddialı bir söylem olarak değerlendirilmiştir. "	1,60
"Proje önerisinde, argümantasyona yönelik yenilikçi ve etkileşimli bir yazılımın geliştirilmesi, uygulanması ve bu yazılımın fen bilimleri öğretmenleri ve ortaokul öğrencilerine yönelik çeşitli değişkenler açısından etkilerinin incelenmesi amaçlanmaktadır. Aşağıda belirtilen hususlar proje önerisinin özgünlüğü olarak değerlendirilmektedir: Geliştirilecek olan yazılımın öğretmen ve öğrencilerin, öğrenci merkezli olan argümantasyon sürecini dijital dönüşüm hedefiyle birlikte gerçekleştirmelerine imkân sağlayacak olması,Geliştirilmesi planlanan yazılımda üç farklı argümantasyon yaklaşımının (Analitik model, ATBÖ-ATS ve SBK) bir arada kullanılması ve sürecin test edilmesi, İlgili ulusal/uluslararası alanyazının ayrıntılı olarak analiz edilerek önerinin mevcut çalışmalar ve yazılımlardan farkının ve yenilikçi yönünün ortaya konulması,Bir önceki proje başvurusu sonucunda ifade edilen eksikliklere yönelik gerekli ikna edici açıklamaların yapılması.Aşağıda belirtilen hususların önerinin özgünlüğünü sınırlandıracağı düşünülmektedir:Öneride alanyazında bulunan argümantasyon yazılımlarının bir karşılaştırma tablosu verilmiş ve bu tabloda bahsi geçen yazılımların çoğunun etkileşim boyutlarının olmadığı belirtilmiştir. Bu karşılaştırmanın hangi etkileşim unsurları dikkate alınarak yapıldığı net değildir. Örneğin, Argumentative yazılımının öğrenci görüşlerini yazılı bir şekilde toplayıp organize ettiği; Belvedere, Digalo ve Argunaut yazılımlarının çoklu kullanıcı desteği verdiği ve böylece öğrencilerin işbirlikçi öğrenmelerini desteklediği belirtilmiş fakat bunlar etkileşimsiz yazılım sınıfında değerlendirilmiştir. Projenin hedef kitlesinin ortaokul öğrencileri ve öğretmenleri olduğu ve öğrenci merkezli bir argümantasyon sürecini destekleyeceği belirtilmiştir. Fakat öneride özellikle küçük yaştaki öğrencilerin dönemsel özelliklerini dikkate alan hangi materyal tasarım ilkelerinin kullanılacağı ve bunun yanı sıra öğrencilerin yazılımı kullanırken motivasyonlarını ve öğrenmeye olan isteklerini artırıcı ne gibi önlemlerin alınması gerektiğinden bahsedilmemiştir. "	5,80
Önerilen projenin temel amacı, ebeveynlerin dijital ebeveynlik yeterliklerini arttırmaya dönük bir mobil öneri sisteminin (MÖS) tasarlanması, geliştirilmesi ve uygulanması olarak belirtilmiştir. Ebeveynlere sunulacak güncel, kapsamlı ve çeşitlilik açısından zengin bir içeriğin geliştirilmesi ve bir mobil öneri sisteminin tasarlanması özgün değer taşımaktadır. Ancak dijital ebeveynlik yeterliklerini temel alan proje önerisinde ebeveynlik boyutlarının oldukça sınırlı kaldığı görülmektedir. Proje önerisi boyunca anababalık türleri, anababalık işlevleri, modelleri, kültürel yapıya ve Türkiye'deki anababalıkla nasıl entegre edileceği konusunda hiçbir bilgi bulunmamaktadır. Anababaların projede sunulan dijital platformla günlük aile etkileşimlerinde nasıl bağlantı kuracağı, evdeki işleyiş açısından nasıl yürütüleceği konusu belirsizdir. Bu ayağın eksik olması projenin özgün değerini düşürmektedir.Proje başlığında Dijital Ebeveyn Yeterliliklerinin artırılması vurgulanmakta ancak geliştirilen MÖS’ün bu artışa olan katkısının açıkça ortaya konulmamış olması özgün değeri olumsuz etkilemektedir. Yapılması planlanan müdahale bir mühendislik yazılım geliştirme seviyesinde kalmaktadır. Bu nedenle de ilgili müdahalenin DEY alanyazınına yapacağı özgün katkı oldukça sınırlı olarak değerlendirilmektedir.Projede ele alınan kuramsal altyapıya yalnızca giriş bölümünde söz edildiği görülmekte ancak araştırmanın genel tasarımına yansıtılamadığı değerlendirilmektedir. 	4,20
"Proje önerisi kent yoksulluğunu özellikle çocukların eğitime erişimi bağlamında ele alması ve halihazırda bir eğitim kurumuna kayıtlı öğrencilerin yoksulluk nedeniyle eğitimden uzaklaşmalarını engellemeye çalışacak bir müdahale paketi geliştirmeye çalışması bakımından özgün değer potansiyeli taşımaktadır. Çalışmanın öğrenciler ile sınırlı tutulmayıp öğretmen, idareci ve velileri de kapsaması özgün değerini artıran unsurlardandır.Projenin özgün değerine ilişkin tespit edilen sorunlar ise şöyledir: Proje önerisinde genel olarak eğitim ve yoksulluğun yeni türü olarak kentsel yoksulluk arasında anlamlı bir ilişki kurma konusunda zorluklar dikkat çekmektedir. Yapılan tanımlamalar, yararlanılan literatür ve aktarılan bilgiler proje başlığı ve hedefleri ile ilişkilendirilmede zayıflıklar içermektedir. Net biçimde ifade edilen hipotezler ya da açık biçimde tanımlanmış araştırma sorularının yokluğu göze çarpmaktadır. Eğitim ve yoksulluk ilişkisi dahil konuya ilişkin Türkiye’deki birikimi yansıtan önemli/temel kaynaklardan yararlanılmamış olması literatür değerlendirmesinin zayıflığını, buna bağlı olarak proje başlığıyla uyumlu sorunsallaştırma sorununu ortaya koymaktadır (Örneğin; Yoksulluk Halleri: Türkiye’de Kentsel Yoksulluğun Toplumsal Görünümleri, Ed. Necmi Erdoğan, İletişim Yayınları; Kapitalizm, Yoksulluk ve Türkiye’de Sosyal Politika, Ayşe Buğra, İletişim Yayınları; Türkiye’de Yoksulluk Çalışmaları, Der. Nurgün Oktik, Yakın Kitabevi. Ayrıca proje taslağında birkaç yerde değinilen “sermaye” konusunu ele alan ve bunun kuramcısı olarak tanınan Bourdieu’nun Jean-Claude Passeron ile birlikte yazdığı ve eğitim yoluyla yoksulluğun yeniden üretimini ortaya koyan önemli bir eser olarak Türkçe olarak da basılan Varisler: Öğrenciler ve Kültür, Heretik Yayıncılık).Projenin temel amaçlarından biri olarak ortaya koyulan “Muğla ilinde kent yoksulluğunun ayrıntılı bir profilinin çıkartılması” örneğinde olduğu gibi hem proje başlığıyla uyumlu olmayan, hem de başlı başına bir araştırma sürecine konu olacak farklı konuların araştırmaya dahil edilmesi kafa karışıklığını artırmaktadır. Bir diğer amaç olarak kent yoksulu öğrencilerin hangi alanlarda dezavantaj yaşadıklarının ortaya çıkarılması ve buna ilişkin müdahale programı uygulanmasına yer verilmektedir. Buradan hareketle önerilen projenin aynı zamanda bir eylem araştırması niteliğine sahip olduğu belirtilmektedir. Buna ilişkin olarak Muğla kent merkezi ve Ula ilçe merkezindeki okullarda görev yapan okul yöneticileri ve öğretmenler ile bu okullarda öğrenim gören öğrenciler ve bu öğrencilerin ebeveynlerinden veri toplanacağı belirtilmektedir. Bütün bunlar da araştırmanın aşamalarını, yöntem ve tekniklerini, hedef kitlesini, esas olarak üzerinde durulacak hususların tespitini, en önemlisi araştırmanın amaçlarını anlaşılır olmaktan uzaklaştırmaktadır. Araştırmanın önemi ve başarılı biçimde tamamlanması halinde litaratüre ne tür katkılar sağlayacağı ikna edici biçimde ortaya koyulamamıştır. Sonuç olarak belli bir sorunsal ve açık biçimde tanımlanmış hipotezlerin eksikliği projenin özgün değerini düşürmektedir. Dolayısıyla çalışmanın sonuçları ve katkısı da sınırlı olacaktır.   Araştırma probleminin yeterince iyi kurgulanamaması projenin özgünlüğünü yitirmesine sebep olmaktadır. Araştırma probleminin iyi bir şekilde ifade edilemeyişinin ana sebeplerinden biri araştırma evreninin seçilme sebebidir. Araştırma için neden Muğla ili seçilmiştir? TÜİK verilerine göre Muğla yoksulluk oranlarının en düşük olduğu illerden bir tanesidir. Bu durumun Muğla ilinin seçilmesi üzerine bir etkisi var mıdır? Muğla’yı araştırma için özel kılan durum nedir? Araştırma problemi bu sorulara cevap verememektedir. Bu durum da proje önerisinin özgünlüğünü sekteye uğratmaktadır. Araştırma problemine ek olarak araştırmanın çok boyutlu ve iddialı olması, projenin yapılabilirliğini azaltmaktadır. İlin yoksulluk profilinin çıkarılması (ki bu yöntemle mümkün değildir, yöntem başlığında detayları verilmiştir), çocuklar üzerinden yoksulluğun okunması, bu yoksulluğun eğitime olan yansımalarının analiz edilmesi hem de müdahale programı geliştirilerek uygulanması gerçekçi ve uygulanabilir değildir.  Çalışma evreninin Muğla ili merkez ve Ula ilçesindeki okullar olarak belirlenmesi nedeniyle hali hazırda eğitim hayatının dışında olan, okuldan ayrılmış veya hiç gidememiş çocukları kapsamadığı için proje amacına hizmet edecek önemli bir kitleyi dışlamıştır. Ülkemizde çocuk işçiliği sayılarındaki yükseklik, korunmasız gruplar arasında eğitime erişim güçlüğü gibi olgular göz önüne alındığında bu grubun araştırmaya dahil edilmesi için yöntemin revize edilmesi özgün değeri artıracaktır.Projenin en önemli çıktısı olacak müdahale paketine dair hiçbir detaylı açıklama yapılmamış olması ciddi soru işaretleri yaratmaktadır. Proje önerisi aşamasında muhtemel politika önerileri, farklı düzeylerde (okul, yerel yönetim vb.) yapılabilecekler, müdahale paketinin içeriği, öğretmenlerin saha uygulamalarına dair detaylar çalışılmış olmalıydı. Zira bunun olmaması saha uygulaması ve müdahale paketinin belki de bir proje çıktısı olamayacağı, çalışmanın sadece kent yoksulluğunu betimleme ile sınırlı kalacağı fikrini de uyandırmaktadır. Yazında hem saha uygulamalarına hem de müdahale araçlarına dair yerel ve uluslararası örnekler bulunmaktadır. Bunların eksikliğinin giderilmesi gerekmektedir."	2,60
"Proje önerisinde, okul öncesi dönem çocuklarının okul öncesi kurumlara alışma sürecinde iyi olma halinin sağlanması, duygusal bir zedelenmeye maruz kalmaksızın yeni çevreye alışabilmelerini sağlamak noktasında kullanılacak yerli bir alıştırma modeli henüz bulunmadığı ifade edilmiş ve bu eksikliği gidermek amacıyla Berlin ve Münih modeli olmak üzere iki tane modelin birleşiminden tasarlanan ve OKAM Akdeniz modeli olarak adlandırılan alıştırma modelinin geliştirilmesi hedeflenmiştir. Ancak aşağıda belirtilen eksiklikler sebebiyle proje önerisinin özgün değeri yetersiz bulunmuştur:Önerilen projede, Türkiye'de erken çocukluk eğitim kurumlarına başlangıç aşamasındaki çocuklar ile ilgili bir uyum programının olmadığı ifade edilmiştir. İlgili alan yazın ve uygulamalara bakıldığında ise hemen her özel erken çocukluk eğitim kurumunun kendilerinin tasarlamış oldukları uyum programlarına rastlanmaktadır. Ayrıca 2016 yılında Milli Eğitim Bakanlığı ve UNICEF Okul Öncesi Eğitimi Okula Uyum Programı hazırlamış ve uygulamaya koymuştur. MEB tarafından hazırlanmış olan uyum programının içeriğinde; okul öncesi eğitimde okula uyum programı yönetici ve öğretmen kılavuzu, öğretmen etkinlik kitabı, aile el kitabı, aile etkinlik kitabı, değerlendirme kılavuzu gibi detaylara yer verilmiştir. Okula Uyum Programı çocuğu bir bütün olarak ele almakta ve Tüm Çocuk Yaklaşımını benimsemektedir. Okula Uyum Programı, çocuğu anlamaya ve ona destek olmaya ilişkin girişimlere geniş bir bakış açısı sunmaktadır. İç içe geçmiş sistemlerde çok yönlü etkileşimlerin olduğu ilkesinden hareketle; sistemdeki herhangi bir parçada oluşan bir değişimin diğer parçaları etkileyeceği ve bu değişimin bağımsız olamayacağını ileri sürmektedir. Bu yönüyle, hazırlanan Okula Uyum Programı, Ekolojik Sistemler Kuramına (Bronfenbrenner, 1979) dayanmaktadır. Bu bağlamda OKAM-AKDENİZ'in Milli Eğitim Bakanlığı Okul Öncesi Eğitimi Okula Uyum Programından farklı yönlerinin neler olduğu açıklanmaya muhtaçtır.Yine OKAM-AKDENİZ metodolojik olarak bazı yönleriyle Almanya’da geliştirilen Berlin Alıştırma Modeli ile Münih Alıştırma Modeline dayandığı ifade edilmiştir. Önerilen modelde yukarıda adı geçen modellerden farklı olarak Demografi Formu ve Okul Öncesi Kaygı Ölçeği Ebeveyn Formunun kullanılacağı belirtilmiştir. Önerilen model Berlin Alıştırma Modeli ile Münih Alıştırma Modelinden sadece bu yönleriyle mi farklılık göstermektedir? Ayrıca Almanya’da uygulanan modellerin Türkiye’deki anne çocuk ilişkileri, ebeveynlik tutumları vs. kültürel özellikleri dikkate alındığında işlememesi söz konusu olabilir mi? Almanya’da uygulanan bu modellere ilişkin yeterli bilgi verilmemiş olması sebebiyle geliştirilecek olan modelin bu modellerden farkı ve Türkiye bağlamında nasıl ele alınacağı hususları belirsizdir.Proje önerisinde kuramsal dayanak olarak ayrılma anksiyetesi ve bağlanma olgusundan bahsedilmekle birlikte bu konuların ele alınış biçimi ve projeye özgünlük katan noktalar anlaşılamamıştır. Neden böyle bir model geliştirilmesine ihtiyaç duyulmuştur, alandaki hangi eksikliğin giderilmesine katkı sağlayacaktır bilgisi açık ve ikna edici şekilde öneride yer almamaktadır.  Proje önerisinde araştırma deseni olarak bir veri toplama yönteminin belirtilmiş olması ve örneklemin sayıca yetersiz olması önerilen modelin özgün bir model olarak işlerliğini sınırlandırmaktadır."	1,40
Proje önerisinin amacı 16 10.sınıf öğrencisinin 8 lise kimya öğretmeni ile 8 bilim insanının katılımı ile lise öğrencilerine proje kapsamında hazırlanması planlanan Bilimsel Araştırma Projeleri Üretme Eğitim Modeli yardımı ile Kimya bölümü laboratuvarlarında özgün projeler tasarlama, geliştirme ve üretme süreçlerini desteklemektir. Temel bilimlere olan azalan ilgiyi, bilim insanlarının ve üniversitelerin lise öğrencilerinin eğitim ve araştırma koçluğuna olanak sağlaması ve kurumlar arası işbirliğini artırmayı esas alan bir proje önerisi olması sebebiyle proje konusu ülkemiz için gerçek bir ihtiyaca dayanmaktadır. İlaveten öğretmenlerin proje önerisi kapsamında mesleki yeterliliklerinin de hedeflemesi yönüyle önemli görülmüştür. Ancak, aşağıda belirtilen eksikliklerden dolayı proje önerisinin özgün değeri zayıf bulunmuştur:Proje önerisinde bir model geliştirme amaçlanmasına rağmen geliştirilmesi öngörülen modelin kuramsal ve yöntemsel altyapısının(Örneğin, model geliştirme süreci) ne olacağı yeterli alanyazın desteği ile sunulmamıştır.Halihazırda üniversitelerle okullar arasında çeşitli şekillerde uygulanmakta olan işbirliklerinden öngörülen model kapsamında nasıl bir farklılık oluşturulacağı açık bir şekilde ifade edilmemiştir.Model kapsamında önerilen modüller incelendiğinde verilmesi planlanan eğitimin daha çok kuramsal bir eğitim olduğu ve bu kuramsal eğitimle proje kültürü ve proje yapma becerisinin nasıl geliştirileceği belirsizdir.Proje önerisinde lise öğrencileri tarafından yapılan projelerin vasat olduğu varsayımı yeterli alanyazın desteğinden yoksun bulunmuştur. Meslek tercihi ve kariyer gelişimi hususunda birçok parametre yer almasına rağmen proje önerisinde sadece sınırlı sayıda parametreye dayanarak meslek tercihlerinin geliştirileceği öngörülmüştür.Proje önerisinde araştırma soruları içerisinde yer alan tasarlama, geliştirme ve üretme basamaklarının kullanılacağı dile getirilmesine rağmen bunların kavramsal ve kuramsal çerçevesi ele alınmamıştır.Proje önerisinde akademisyenlerin mentör(eğitmen) olarak yer alacağı anlaşılmakta, ancak bu mentörlüğün kuramsal ve uygulama çerçevesinin bilimsel dayanaklarına yer verilmemiştir.	2,80
"Proje önerisi, görme engelli öğrencilerin görsel şekil barındıran felsefe dersi içeriklerini okumaya ilişkin sorunlarına çözüm bulmak amacıyla planlanmıştır. Aşağıda belirtilen hususlar doğrultusunda proje önerisinin özgün değeri düşük olarak değerlendirilmiştir:Proje önerisinin amaçları bilimsel araştırma süreçleri kullanılarak gerçekleştirilebilecek şekilde açık, ölçülebilir ve ulaşılabilir şekilde ifade edilmemiştir.Proje önerisinin amaçları/hedeflerinin belirlenmesinde bazı sorunlar bulunmaktadır. Örneğin, ""Dönüşümün yapılabildiği her mantık konusu ile ilgili akademik yayınlar yapmak"", ""Akademik yayınların yanı sıra proje bitiminde görme engelli bireylerin mantık öğrenimi temalı bir çalıştay düzenlemek"" gibi araştırma amaçları problem durumuna karşılık gelmemektedir.Proje önerisinde görme engellilerin felsefe derslerinde yer alan görsel içerikleri nasıl öğrendiklerine ilişkin ilgili alan yazın sunulmamış ve önerilen çalışmanın mevcut çalışmalardan(MEB, TURKCELL ve Anadolu Üniversitesi’nin çalışmaları vb.) farkı ortaya konmamıştır.Görme engelliler için felsefe dersinin mantık konusu içerisinde yer alan grafik, şekil ve tabloların görsel olmayan bir yolla anlatılması için geliştirilecek programla görme engelli bireylerle dersin nasıl işleneceğine yönelik ifadeler yer almamaktadır.Öneride görme yetersizliği olan bireylerin mantık dersinde mevcut sistemlerden yararlanamadıkları bir problem durumu olarak belirtilmiş ancak bunların hiçbirine kaynak gösterilmemiştir. Bu öneriye zemin oluşturan problem durumunun, araştırma bulguları ya da gereksinim analizi çalışmaları olmadan kanılara ve yargılara dayandırılmış olması bilimsel açıdan doğru bir yaklaşım olarak görülmemektedir. "	1,40
"Proje önerisinide; zihin yetersizliği olan çocuklar ve gençler için KDU’ların saptanması ve saptanan KDU’ları zihin yetersizliği olan çocuklarla ve gençlerle çalışan öğretmenlere ulaştırmak için çevrim-içi mesleki gelişim modüllerinin tasarlanması ve tasarlanan çevrim-içi mesleki gelişim modüllerinin öğretmenlere KDU’ların kullanımını öğretmede etkili olup olmadığının ortaya konulması amaçlanmaktadır. Aşağıda belirtilen hususlar önerinin özgün değerini zayıflatmaktadır:Uluslararası alanyazında ZY olan bireylere yönelik KDU'ların tümünün saptanmasına yönelik sınırlı sayıda araştırma olsa da farklı yaş düzeyleri için, farklı gelişim alanları ya da akademik alanlar için KDU'ların saptanmasına yönelik ayrı ayrı yapılmış çalışmalar bulunmakta ve bunların tümünü kapsayan kitaplar (Örneğin, Handbook of Evidence-Based Practices in Intellectual and Developmental Disabilities (2016). Editors: Singh, Nirbhay (Ed.)) bulunmaktadır. Bu yönüyle çalışmanın uluslararası olarak özgün olduğu iddiası doğru değildir.KDU'nun temel ilkelerinden biri kültüre uygunluktur (Wang ve Lam, 2017; Reichow, 2018). Sadece İngilizce dilinde yapılmış çalışmaların taranması üzerinden KDU'ların belirlenmesinde bu ilkenin uygulanamayacağı düşünülmektedir. Bu haliyle çalışmanın, uluslararası alanyazında zihin yetersizliği olan bireylerin matematik, okuma yazma, dil gelişimlerinin desteklenmesinde kullanılan KDU'ları inceleyen çalışmaların derlenmesinden daha fazla ulusal alanyazına nasıl bir katkı sağlayacağı anlaşılamamıştır. Çevrimiçi modüller uygulamasının işlevsel olacağı düşünülmekle birlikte araştırmanın temel gövdesini KDU'ların saptanmasının oluşturduğu düşünüldüğünde bu kısmın özgün olmadığı düşünülmektedir.Proje amacında belirtilen ""KDU'ları öğretmenlere ulaştırmak amacıyla çevrim-içi mesleki gelişim modülleri tasarlamak ve tasarlanan çevrim-içi mesleki gelişim modüllerinin öğretmenlerin KDU'ları yüksek güvenirlikle kullanmalarını sağlamaya çalışmak"" ifadesi projenin özgün bir yanı gibi görünmektedir. Ancak projede hazırlanan çevrimiçi kaynakların hazırlanması ve kullanılması sürecinde sadece belirli bir kurumda görevli olan sınırlı sayıdaki öğretmenle çalışılacak olması yetersiz bulunmuştur.Proje önerisinde araştırmanın problemine gidilirken özel eğitim öğretmenleri ve alan araştırmacıları tarafından KDU'ların yeteri kadar bilinmediği iddia edilmektedir. Oysa ki özel eğitim öğretmenleri lisans eğitimleri süresince sosyal beceri öğretimi, uyumsal davranışların öğretimi, matematik öğretimi ve öğretim yöntemleri gibi derslerde KDU’ların bir kısmını öğrenmektedirler."	2,00
Proje önerisinde kaynaştırma kapsamında eğitim alan özel gereksinimli 5.sınıf öğrencilerine yönelik Fen-Teknoloji-Mühendislik-Matematik (FeTeMM) etkinliklerinin öğrencilerin kavramsal anlamalarına ve fen bilimlerine karşı tutumlarının üzerine olan etkisinin incelenmesi amaçlanmıştır. Bir önceki panel raporuna dayalı olarak revize edilen proje önerisinde  özel eğitime yönelik alanyazın geliştirilmiş, örneklem grubu güncellenmiş, ilgili alanda var olan uygulamalardan farklılığı kısmen geliştirilerek ortaya konulmuştur. Ancak, aşağıda  belirtilen hususlar önerinin özgün değerinin zayıflatmaktadır:Projede FeTeMM’e ilişkin alanyazın taramasında FeTeMM’in farklı açılardan olumlu yönleri ortaya konmuş fakat olumsuz ve probleme yol açabilecek sorunlar kaynaştırma kapsamında eğitim alan özel gereksinimli öğrenciler bağlamında yeterince incelenmemiştir. Fen bilimleri dersi öğretim programında Fen, Mühendislik ve Girişimcilik Uygulamaları ile alana özgü Mühendislik-Tasarım becerilerinin FeTeMM bağlamında nasıl ele alınması gerektiği belirsizdir. Proje önerisinde kaynaştırma kapsamında eğitim alan özel gereksinimli öğrencilerin diğer öğrencilerden nasıl farklılaştığı belirtilmemiştir. Proje önerisindeki mevcut bilgilerden projenin ilgili alandaki diğer uygulamalardan temel bir öğretim uygulaması geliştirmenin ötesinde nasıl bir farklılık gösterdiği, nasıl bir yenilikçi özelliğe sahip olduğu belirgin değildir. Ayrıca alanyazına bakıldığında bu öğrencilerin kavramsal anlamasına ve tutumuna yönelik FeTeMM çalışması bulunmaması bu proje önerisinin temel dayanağı gösterilmekte, ancak bu çalışmaya neden ihtiyaç duyulduğu ile ilgili çalışma grubu öğrenci özellikleri, etkinliklerin özellikleri ve öğretmen görüşleri ortaya konularak yeterince ilişkilendirilmemiştir.Proje kapsamında geliştirilen/geliştirilecek etkinliklerin STEM eğitimi alanyazını kapsamında hangi ölçütleri içermesi gerektiği belirsizdir.  	2,40
"Proje önerisinde, 11. Sınıf Biyoloji dersi “İnsan Fizyolojisi” ünitesinde yer alan sağlıkla ilgili kazanımların, Flipped Learning (ters-yüz öğrenme) modeli ile öğrencilere iki ve üç boyutlu animasyonlar ve diğer teknolojik destek materyalleri kullanılarak öğretimi amaçlanmıştır. Önerilen Biyoloji eğitiminde ters-yüz sınıf modelinin geliştirilecek zenginleştirilmiş öğrenme içerikleriyle birlikte kullanılmasının hem öğrencilerin sağlık konularına yönelik bakış açılarını geliştireceği hem de etkin bir öğrenme sağlayabilme potansiyeli olması açısından önemlidir. Revize edilen bu proje önerisinde önceki panel raporunda dile getirilen özgün değere yönelik sorunların kısmen revize edildiği, ancak kavramsal anlamda yapısal sorunların giderimini kapsayacak yeterli bir revizyonun yapılmadığı değerlendirilmiştir. Proje önerisinin özgün değerini sınırlandırdığı düşünülen hususlar aşağıda belirtilmiştir:Proje önerisinde zenginleştirilmiş öğrenim içeriklerinin ters-yüz öğrenme modeliyle öğretiminin hangi özellikleri açısından(yöntemsel, içeriksel, teknolojik yenilik vb.) özgünlük taşıdığı ve var olan uygulamalardan (örneğin, EBA vb.) hangi yönleriyle farklılaştığı yeterince açıklanmamıştır.Projenin özgün değeri açısından dile getirilen konuların yetiştirilmesinde yaşanılan zaman sorununun alanyazın desteği olarak sunulan kaynakta(Bayat ve Şentürk, 2015) daha çok ölçme ve değerlendirmeyle ilgili sorunlar üzerinde durulduğu görülmektedir. Ayrıca proje önerisi kapsamında seçilen ünitenin çok kapsamlı olduğu ve yine bu proje sayesinde bu ünitenin yoğunluğunun azaltılabileceği de özgün değer olarak sunulmuştur. Ancak ilgili öğretim programı incelendiğinde 11. sınıf düzeyinde sadece iki ünite olduğu ve proje kapsamında materyaller geliştirilerek öğretilmesi tasarlanan ünite için yeterli sürenin ayrıldığı değerlendirilmiştir.  Proje önerisinde bahsedilen ""üst düzey beceri ifadesi""nin karşılığı işlevsel olarak tanımlanmadığı gibi sınıf içi etkinliklerle bunların nasıl geliştirileceği ve ölçüleceği hususu da belirsizliğini korumaktadır. Bu nedenle projede açıklanan çalışmanın bahsedilen bu amaçlarla ilişkisi net olarak ortaya konmamıştır.Bir önceki panel raporunda da dile getirilen sınıf içi etkinliklerle ilişkili süreçler hala belirsizliğini korumaktadır. Örneğin, sosyal yapılandırmacılık kuramıyla ters-yüz modelinin uygulanması arasındaki ilişkiyi açıklayan kuramsal dayanaklar bulunmamaktadır."	2,40
"Proje önerisinin amacı; öğrenme güçlüğünün tanılanmasında Müdahaleye Tepki Modeli kapsamında oluşturulan Bilimsel Temelli Tamamlayıcı Okuma Müdahalesinin (BİTTOM) okuma güçlüğü olan öğrenciler üzerindeki etkisini değerlendirmektedir. Aşağıda belirtilen hususlar önerinin özgünlüğünü zayıflatmaktadır:Öğrenme güçlüğünü tanılama sürecinde kullanılan değerlendirme yaklaşımları tek taraflı ve yetersiz olarak sunulmuştur. Amerikan Psikiyatri Birliği tarafından 2014 yılında yayınlanan Ruhsal Bozuklukların Tanısal ve Sayımsal El kitabına (DSM-V) göre (d) ""Öğrenme güçlüğünün; zihinsel yetersizlik, diğer ruhsal ve sinirsel bozukluklar, ruhsal ve toplumsal güçlükler, okulda kullanılan dili tam bilmeme, eğitsel yönergelerin yetersizliği gibi durumlarla açıklanamaması"" gerekliliği belirtilmesine rağmen öğrenme güçlüğünü tanılamada zekâ değerlendirmesi ve tutarsızlık modeline ilişkin eleştiri getirilmiştir. Ancak bu değerlendirme yaklaşımlarının üstünlüklerinden bahsedilmemiştir. Bu değerlendirme yaklaşımlarının, öğrenme güçlüklerini zihin yetersizliği gibi diğer yetersizliklerden ayırt etmede kullanıldığına ilişkin değerlendirmeler sunulmamıştır. Öğrenme güçlüğünü tanılamada bir yaklaşım olarak Müdahaleye Tepki Modelinin nasıl kullanıldığına ilişkin alanyazın destekli bir değerlendirme sunulmamıştır. Özellikle bu modelinin önemli sınırlılıkları arasında yer alan ölçme hataları, geçerlilik, uygulama güvenirliği gibi durumlara ilişkin değerlendirmelere yer verilmemiştir (Örneğin, Burns, Jacob veWagner, 2008; Cavendish, 2013; Klingner ve Edwards, 2006; McKenzie, 2009; Reynolds, 2008; Tannock, 2013). Projenin araştırma soruları arasında ""Bilimsel Temelli Okuma Müdahalesinin etkililiğini belirleme"" yer almasına karşın okuma güçlüğüne yönelik müdahale yaklaşımlarına ve yöntemlerine ilişkin herhangi bir kuramsal bilgi ve değerlendirme sunulmamıştır. Projede öğrenme güçlüğünün tanılanmasında farklı bir yaklaşım olarak Müdahaleye Tepki Modelinin kullanılacağı belirtilmesine karşın proje, sadece okuma güçlüğü gösteren katılımcılarla gerçekleştirilecektir. Bu durumda öğrenme güçlüğü sadece okuma güçlüğü ile ortaya çıkmadığına göre diğer alanlarda (Diskalkuli, Disgrafi) güçlük yaşayan öğrencilerin mevcut önerilen programla nasıl tanılanacağına ilişkin herhangi bir açıklamaya rastlanılmamıştır. Proje önerisinin amaçları açık ve ölçülebilir şekilde ifade edilmemiştir. Projenin araştırma gereksinimi Müdahaleye Tepki Modeline dayalı olarak sunulmasına karşın proje önerisinin amaçları Bilimsel Temelli Tamamlayıcı Okuma Müdahalesi (BİTTOM) üzerine kurgulanarak yazılmıştır. MEB’in Türkçe ve Matematik alanlarında güçlük yaşayan 3. ve 4. sınıfa devam eden çocukların sınıf içinde belirlenmesi ve sınıf dışında küçük grup eğitimi ile desteklenmesi üzerine kapsamlı bir programı bulunmaktadır (İYEP). Bu çalışmanın İYEP'den farklılaşan yönleri yeterince belirtilmemiştir.MTM’nin piramit modeli üç aşamadan oluşmaktadır. İlk aşama, sınıf içinde nitelikli bilimsel eğitimin sunulmasıdır. Proje önerisinde, sınıf öğretmenlerinin okumayı öğretmede etkili yöntemleri kullanamadıkları varsayılmıştır. Sınıf içinde gerekli uyarlamalar yapılmadan, bilimsel yöntemlerle desteklenmeden okuma güçlüğü yaşayan çocukların doğrudan küçük grup eğitimine alınması MTM’nin felsefesine ters düşmektedir.Çalışma grubunun seçiminde sadece orta SED okullar tercih edileceği belirtilmiştir. SED’in okuma başarısını dolaylı bir yoldan etkileyebileceği düşünüldüğünde sadece orta SED okullarının alınması araştırmanın sonunda elde edilecek bulguların yaygınlaştırılmasını sınırlandırmaktadır. "	2,00
Proje önerisinde, ortaokulda 5. sınıflarda öğrenim gören öğrencilere AG teknolojisiyle desteklenen etkileşimli mobil uygulamalar geliştirmek, geliştirilen uygulamaların etkililiğini araştırmak, bu uygulamaları öğrenme ortamlarında kullanarak fen bilimleriyle ilgili akademik başarı, öğrenme kalıcılığı, motivasyon, tutum ve etkileşim düzeylerini inceleyerek fen öğretimine katkı sağlamak amaçlanmıştır. Aşağıda belirtilen hususlar önerinin özgün değerini zayıflatmaktadır:Proje önerisinin alanyazınında AG’nin öğrencilerin akademik başarıları üzerinde anlamlı farklılık oluşturmadığı vurgulanmasına rağmen bu çalışmalardan farklı olarak öneride akademik başarıyı geliştirme üzerine nasıl bir katkı yapılacağı açık değildir.  Öneride lisansüstü tezler ve akademik çalışmaların yapılacak olmasının bir özgünlük olarak ifade edilmesi yeterli bulunmamıştır.AG materyallerinin nitelikli olarak hazırlanacağı belirtilmesine rağmen bu niteliğin göstergeleri açıkça ifade edilmemiştir. Ayrıca “AG uygulamaları sahip olacağı bu özellikleri sayesinde diğer uygulamalara göre özgün değer taşımaktadır” denilmekle birlikte bu uygulamanın benzerlerinden yüksek etkileşim ve nitelik açısından nasıl farklılaşacağı belirsizdir. Öneri metninde vurgulanan yüksek etkileşimin tam olarak nasıl sağlanacağının yeterince açıklanamaması, sanal nesnelerin büyütülüp küçültülmesi, ekrana dokunarak yakınlaştırılmasının gösterilmesi yüksek etkileşim için yeterli bulunmamıştır.Proje önerisinde “3B nesneler ve animasyonlar öğrencilerin fen bilimleri dersindeki başarılarının daha kalıcı olmasını sağlamanın yanında eğlenerek öğrenmelerini ve öğrenme ortamlarında öğrencilerin daha aktif olmalarını sağlayacaktır.” ifadesi yer almaktadır. İlgili ifade incelendiğinde öğrencilerin başarılarının daha kalıcı olacağı henüz bir hipotez olup, ilgili araştırmanın bu hipotezi doğrulayıp doğrulamayacağı belirsizdir.Proje önerisinde eğitsel materyal ve mobil uygulama kavramları zaman zaman birbirlerinin yerine kullanılmıştır.AG'nin kendine özgü teknolojik alt yapısı düşünüldüğünde, proje kapsamında geliştirilecek olan etkileşimli mobil AG uygulamalarının öneride belirtilen bir takım kazanımlara (örneğin, Ay'ın evreleri ile Ay'ın Dünya etrafındaki dolanma hareketi arasındaki ilişki, basit araç gereçler kullanarak bir dinamometre modeli tasarlamak, günlük yaşamda sürtünmeyi artırma veya azaltmaya yönelik yeni fikirler vb.) göre nasıl bir yöntem uygulanarak geliştirileceğine ilişkin her hangi bir teknik detay sunulmamıştır.  	2,20
"Proje önerisinde açık ve uzaktan öğrenmede ders materyali olarak kullanılan eğitsel video türlerinin belirlenerek, hangi eğitsel video türünün öğrenenler açısından daha etkili olduğunun keşfedilmesi amaçlanmıştır. Ayrıca öğrenen ve uzmanların görüşleriyle belirlenen öğrenme açısından etkili eğitsel videoların öğrenen motivasyonları ve ilgi süreleri açısından incelenmesi de hedeflenmiştir. Aşağıda belirtilen hususlar önerinin özgün değerini zayıflatmaktadır:Proje önerisi kapsamında yapılan alanyazın incelemesi, proje önerisinin gerekçesini ortaya koymakta sınırlı kaldığı değerlendirilmektedir. Araştırma sorularının ""Anadolu Üniversitesi Açıköğretim Sistemi'nde yer alan eğitsel videolar"" şeklinde ifade edilmesi araştırmanın sınırlılığını ortaya koymaktadır. Açıköğretim Sistemi'nde yer alan video çeşitliliği ise tam olarak vurgulanmamıştır.Proje önerisinde, alanyazında eğitsel videolara ilişkin öğrenenlerin motivasyon ve ilgi süreleri konusunda çeşitli çalışmalar olduğu ancak bu proje çalışmasının diğerlerinden farkı olarak nitel ve nicel verilerin birlikte ele alındığı ""bütüncül bir şekilde"" incelenmesi bir özgünlük olarak ifade edilmiştir. Bu yaklaşım proje önerisinin özgünlüğünü değil proje yöntemini işaret etmektedir. Proje önerisinin özgün değeri olarak vurgulanan bir diğer yönü ise biyometrik/nicel verilerle çalışılması olarak ifade edilmektedir. Ancak benzer çalışmaların gerek ulusal gerekse uluslararası alanyazında mevcut olduğu görülmektedir.Proje önerisinde belirtilen biyometriklerden hangilerinin motivasyon, hangilerinin dikkat ve hangilerinin ise ilgi süresinin yordayıcısı olduğuna yer verilmemiştir. İlgili metriklerin açıklamalarında ise genellikle bu metriklerin alanyazında bilişsel yüklenme ile ilişkilendirildiği ifade edilmesine karşın bu araştırmanın ön plana çıkan kavramları olan ""motivasyon, dikkat ve ilgi süreleri"" ile ilişkisi verilmemiştir.Proje önerisinde etkileşimli videolara yer verilmediği görülmüştür. Araştırmanın uzman görüşleri bölümünde etkileşimlerden bahsedilmiş ancak diğer bölümlerde bu konuya değinilmemiştir.Proje önerisinde video türleri ile öğrencilerin motivasyon, dikkat ve ilgi süreleri arasındaki bağıntının irdelenmesi amaçlanmıştır. Ancak bu psikolojik yapılar; a) öğrenciden, b) öğrenme ortamından, c) içerik/etkileşim tasarımından ve d) video tasarımından etkilenmektedir. Bu proje önerisinde diğer unsurlar sabit tutularak yalnızca video tasarımı ele alınmıştır. Video tasarımına ilişkin motivasyon, dikkat ve ilgi sürelerine ilişkin böylesi bir araştırmada diğer unsurların da ele alınmamış olması eksiklik olarak değerlendirilmiştir. "	1,50
"Proje önerisinin amacı iş yaşamında gerekli becerilerin kazandırılmasına yönelik bir öğretim teknolojisinin geliştirilmesi ve bu öğretim teknolojilerinin kullanımının, mesleki alan bilgisi ve becerisine etkisinin incelenmesi olarak belirtilmiştir. Bu kapsamda nesnelerin interneti, büyük veri ve artırılmış gerçeklik öğelerinin içerildiği bir öğretim teknolojisi modülünün hazırlanacağı ve öğrencilerin bu modüle web ve mobil cihazlar aracılığı ile ulaşma imkânlarının olacağından bahsedilmiştir. Ancak aşağıda belirtilen hususlar önerinin özgün değerini zayıflatmaktadır:Proje önerisinin başlığı projede yapılmak istenenleri tam olarak yansıtmamaktadır. Proje önerisinin ikinci çıktısında bahsedilen uyarlanabilir ve esnek öğrenme ortamı ile neyin kastedildiği öneri metninden anlaşılamamaktadır.Proje önerisinde sıklıkla mühendislik ve meslek yüksekokulu öğretimine katkıda bulunacak bir öğretim teknolojisi geliştirileceği vurgulanmıştır. Ancak alanyazında mühendislik eğitimindeki problemler ve çözüm önerilerinin neler olduğu, öneri metninde alanyazına dayalı olarak açıklanmamıştır. Bilgisayarla Bütünleşik Üretim Sistemi dersinde yaşanan problemlerin neler olduğu ve proje önerisi ile bu problemlerden hangilerinin nasıl çözüme kavuşturulacağı öneri metninden anlaşılamamaktadır. Proje önerisinde geliştirilecek olan ortamın benzerlerinden farkının ne olduğu kanıta dayalı olarak açıklanmamıştır. Proje önerisinin özgün değerini taşıyan hususlardan birinin de ""Kişiler karşılaşacakları sorunların çözümlerinde gerekli olan karar verme ve düşünme yeteneklerini ilerletecek, çözümler üretecek, sürekli öğrenecek ve kendilerini geliştirecek kişiler haline gelerek, iş hayatına hazırlanacaklardır"" olduğu belirtilmektedir. Burada geçen sorunların neler olduğu, bunların nasıl belirlendiği ve bunların çözümlerinde kişilerin karar verme ve düşünme yeteneklerini nasıl geliştirecekleri ve bu gelişimlerin nasıl ölçüleceği öneri metninden anlaşılamamaktadır.Proje önerisinde, “Geliştirilecek öğrenme teknolojisi modülünde, simülasyonlar ile interaktif bir yapının oluşturulması, sanal şirketlerin kurgulanması ve bunu yaparken Augmented Reality, Big Data, IoT gibi Endüstri 4.0 tekniklerinden yardım almak ve üretimin, ürün ve hizmetlerin oyunlaştırılarak öğrencilere aktarılması önemli olacaktır” ifadesi kullanılmıştır. Proje önerisinde bu teknolojilerin daha ziyade alanyazın destekli tanımlamaları yapılmıştır. Fakat proje önerisi kurgusuna nasıl entegre edileceği bir önceki panel raporunda da belirtildiği gibi belirsizliğini hala korumaktadır. Proje önerisinde ifade edilen interaktif yapının ne olduğu öneri metninden anlaşılamamıştır. Proje önerisinde proje çıktısı olarak, önerilen yenilikçi uygulama ve teknolojilerin dezavantajlı grupların yararlanmasını kolaylaştıracağından bahsedilmiş, fakat bu gruplara nasıl bir uygulama yapılacağı öneride belirtilmemiştir.Bir önceki panel raporunda, “Projenin alanyazına Endüstri 4.0 eğitimi ve üst-düzey düşünme becerileri konularında katkı sağlayacağı belirtilmesine rağmen bu katkının nasıl gerçekleştirileceği ve mevcut uygulamalardan farkının ne olduğu yeterince açık değildir” ifadesine yönelik kayda değer bir ilerlemenin olmadığı değerlendirilmektedir. Örneğin, proje önerisi metninde ""Gençlerin tasarım odaklı düşünme kabiliyeti, yenilik, yaratıcılık ve girişimcilik kapasitelerinin geliştirilmesine yönelik çalışan bütün paydaşların etkileşimini artıracak ve çalışmaları arasındaki eşgüdümü sağlayacak veri tabanı ve online ağ haritasının oluşturulması ve bunun sürdürülebildiğini sağlayacak platformun kurulması"" planlanmaktadır.  Fakat bunların nasıl ölçüleceği, hangi ölçme araçlarının kullanılacağı ve nasıl test edileceğinden öneri metninde bahsedilmemektedir."	1,60
"Projenin amacı;  kaynaştırma uygulamalarının yürütüldüğü okulöncesi eğitim ortamlarında çalışan okulöncesi öğretmenlerinin, Otizm Spektrum Bozukluğu (OSB) olan ve normal gelişen çocuklar arasındaki akran etkileşimini geliştirebilecek sosyal etkileşim davranışlarının öğretimi konusunda bilgi ve becerilerinin artırmak ve okulöncesi öğretmenlerine sağlanan bu eğitimin, OSB'li ve normal gelişen çocukların hedeflenen davranışları edinme düzeyleri üzerindeki etkilerinin incelemektir. Proje konusu önemli olmakla birlikte aşağıdaki nedenlerden dolayı özgün değerinin sınırlı olduğu düşünülmektedir:Sosyal etkileşim davranışlarının kapsamı oldukça geniştir. Projede OSB olan çocukların sosyal etkileşim alanında yaşadıkları sorunlar ifade edilmesine rağmen bu çocukların okul öncesi dönemdeki hangi sosyal etkileşim davranışlarının (göz kontağı kurma, sıra alma, sohbet başlatma-sürdürme, arkadaş edinme ve arkadaş ilişkilerini sürdürme vb.) öncelikle öğretilmesi gerekliliğine ilişkin alanyazın değerlendirilmesi sunulmamıştır.Alanyazında OSB olan çocuklara sosyal etkileşim davranışları öğretmede yetişkin aracılı ve akran aracılı olmak üzere iki temel yaklaşıma dayalı çeşitli yöntemler ve stratejiler sunulmaktadır. Projede önerilen ""Yanımda Kal, Oyna ve Konuş Akran Eğitim Paketi""nin bu yaklaşımlardan akran aracılı yaklaşıma dayalı bir yöntem olduğu düşünülmektedir. ""Yanımda Kal, Oyna ve Konuş Akran Eğitim Paketi""nin diğer akran aracılı yöntemlerden üstünlükleri ve sınırlılıkları tartışılmamıştır. ""Stay, Play, Talk"" isminin ilk kez English, Shafer, Goldstein ve Kaczmarek'in (1997) çalışmasında kullanıldığı görülmektedir. Ancak akran aracılı uygulamalar arasında yer alan akran başlatmalı uygulamaların kaynaştırma sınıflarındaki özel gereksinimli çocuklara sosyal becerilerin öğretiminde sık kullanılan bir müdahale olduğu bilinmektedir (Goldstein ve Ferrell, 1987; Odom ve Strain, 1984; Strain ve Odom, 1986; Odom ve Watts, 1991).Proje önerisinde bu paketin kullanımına ilişkin Türkiye'de çalışmaların var olduğu (örneğin, Özaydın, 2006; Tıkıroğlu, 2019) belirtilmiştir. Bu çalışmalardan birisi de araştırmacıya aittir. Proje önerisinin bu çalışmalardan farkı net bir biçimde açıklanmamıştır."	1,60
"Önerilen projenin amacı; özel gereksinimli çocukları olan ebeveynlerin, çocuklarının gelişimi ve öğrenmelerini gömülü öğretim uygulamaları yoluyla ev etkinlikleri ve rutinleri sırasında desteklemelerini sağlamak amacıyla uygulanan bir erken eğitim programının etkililiğinin üç farklı ebeveyn eğitim modeli (Seminer, Seminer ve Ev-içi Koçluk-Haftada 1 gün, Seminer ve Ev-içi Koçluk-Haftada 2 gün) kullanarak karşılaştırmaktır. Araştırma, aynı yürütücünün geçmişte yapmış olduğu projede geliştirilmiş olan bir gömülü öğretim yöntemi öğretmen eğitim programının aileler için uyarlanmasını içermektedir. Bu programın ailelere uyarlanması için böyle bir proje çalışmasına gerek olmadığı, programın projeye gereksinim duyulmadan ailelere öğretim yapılabilecek biçimde uyarlanabileceği düşünülmektedir. Araştırmada erken müdahale ve erken eğitimin öneminden, böyle bir programla ailelerin destekleneceğinden ve müdahale olanaklarının artacağından söz edilmektedir ki, program aslında ailelere bir yöntemin kullanımını öğretmeye odaklanmıştır. Dolayısı ile birçok yöntemin öğretildiği, çocuklarda desteklenecek kazanımların gelişimsel olarak sıralandığı bir erken çocukluk eğitimi programı değildir. Bu nedenle sözü edilen gereksinimi de karşılamamaktadır. Ülkemizde aile rehberliğine ve koçluğuna dayalı farklı yöntemleri kullanarak aileleri destekleyen ve aileler aracılığı ile uygulanan erken müdahale programları bulunmaktadır (Örneğin, ETEÇOM, Küçük adımlar vb.) Bu programlarla ailelere hem öğretim yöntemlerini öğretilmekte hem de erken dönem kazanımları içeren ve her bir kazanımın nasıl öğretileceğini içeren açıklamaları barındırmaktadır. Benzer biçimde MEB’in geliştirdiği erken çocukluk ve okul öncesi özel eğitim programlarının erken çocukluk programı kısmı, farklı gelişim alanlarında kazanımların listelendiği bir programdır. Bu programda her bir kazanımın nasıl destekleneceği de ayrı bir çalışma ile yapılmakta olup bu yıl içinde yayınlanması planlanmaktadır. Dolayısıyla, alanda ailelere rehberlik ve koçluk sağlanan daha kapsamlı programlar bulunmaktadır ve bu nedenle araştırmanın özgün değeri yeterli bulunmamıştır."	1,50
Proje önerisi, çocuk ve öğretmen görüşlerinden ilham alan, teori odaklı ve ilgili alanyazının ortaya koyduğu prensipler doğrultusunda okul öncesi eğitim kurumlarının bahçeleri için serbest parçalarla zenginleştirilmiş donanım ve materyaller tasarlamak ve bu tasarımın çocukların üst-bilişsel ve sosyal oyunlar üzerindeki etkisini incelemeyi amaçlamaktadır. Öneride mevcut alanyazın kapsamlı bir şekilde derlenmiş ve kuramsal altyapı alanyazın desteği ile sunulmuştur. Proje önerisi çocukların sadece salt bilişsel değil, sosyal gelişimlerine de destek olacak olması ve tasarım sürecine çocukların da dâhil edilmesinin planlanması açılarından özgünlük taşımakla birlikte aşağıda belirtilen hususlar proje önerisinin özgün değerini sınırlandırmaktadır:Okul öncesi dönemde çocukların gelişimlerinin bir bütün olarak ele alınması gerektiğinden neden sosyal ve üstbilişsel gelişim alanlarının seçildiğinin gerekçeleri açıklanmamıştır. Tasarlanması planlanan oyun materyallerinin özellikleri literatürden ortaya çıkan ilkelere dayalı olarak yeterince açıklanmamıştır.  Proje başvurusunun 13-14. sayfalarında oyun materyallerin çevre ile uyumu, mevsimsel kullanımı, sayısı ve depolama alanının özellikleri gibi konulara değinilmiştir. Ancak oyun materyalinin kendisinde olması gereken özelliklerin (literatürde ortaya çıkan ilkelere dayandırılarak) ayrıntılı tanımlanması ile tasarlanacak oyun materyallerinin -araştırmanın sorularına uygun olarak- üstbilişsel, sosyal, yaratıcılık vb. becerileri işe koşma/geliştirme konusunda olası rollerinin açıklanması gerekmektedir.	4,00
"Proje önerisinin amacı, I. Dünya Savaşı sürecinde Doğu Karadeniz Bölgesi’nde yaşanan Rus İşgali ve Muhacirlik konusuna yönelik öğrenme ortamlarının uzamsal artırılmış gerçeklik yöntemiyle tasarlanması ve değerlendirilmesidir. Muhacirlik ve göç temalarının, tarihsel yer ve zaman kurgusunun doğru bir şekilde oluşturulması, neden-sonuç ilişkisinin kurulması ve milli değerlerin kazandırılmasında proje önerisi kapsamında UAG yöntemiyle geliştirilecek öğrenme ortamlarının daha kalıcı bir öğrenme sağlayabileceği öngörülmektedir. Aşağıda belirtilen hususlar önerinin özgün değerini zayıflatmaktadır:Proje önerisinin amaç ve hedefleri arasında verilen hedeflerin nasıl gerçekleştirileceği/kazandırılacağı ve ölçüleceği detaylandırılmamıştır. Örneğin, ""Doğu Karadeniz Bölgesinde yaşanan Rus işgali ve muhacirliğin; siyasal, sosyal, ekonomik ve kültürel boyutları ile anlaşılması ve yeni nesillere aktarılması, yerelden başlayarak öğrenenlerin aidiyet, kimlik ve vatana bağlılık duygularının pekiştirilmesi"" hedefine nasıl ulaşılacağı veya bu hedefin nasıl kazandırılacağı belirsiz kalmıştır. Proje öneri metninde kavramsal çerçeveden bahsedilmemektedir. Bu durum bir önceki raporda da dile getirilmiş olmasına rağmen bu öneri metninde de üzerinde durulmadığı görülmektedir.Proje önerisinde UAG ortamından ilgili öğretim kadrosu ve öğrencilerin pedagojik ilkeler çerçevesinde yararlanma usul ve esasları izah edilmemiştir. Daha çok uzamsal artırılmış gerçeklik (UAG) ortamının geliştirilmesi ve buna dair süreçlere odaklanılmış böylece tarih ve teknoloji konuları öğretim açısından birbirinden kopuk kalmış ve ilişkilendirilememiştir.Proje önerisinde araştırma sorularıyla ilgili Tablo 1'de isimleri yazılmış olan yarı yapılandırılmış mülakat formu, gözlem formu, klinik mülakat formu ve doküman inceleme formu olarak belirtilen formların geliştirme süreçlerine dair ayrıntılar verilmemiştir.Proje önerisinde, “Çalışmaya katılacak lise öğrencilerine, ölçeğin tekrarlı uygulamaları yapılarak her iki ölçekten elde edilecek puanların korelasyonuna bakılarak ölçeğin güvenirlik katsayısı hesaplanacaktır”  ifadesi verilmiştir. Ancak; asıl uygulamanın 40 lise öğrencisi, 280 üniversite öğrencisi ve 750 farklı kesimlerden katılımcı ile gerçekleşeceği belirtilmesine rağmen ölçek geliştirme çalışmasının niçin sadece ortaöğretim öğrencileriyle sınırlandırıldığı öneri metninden anlaşılamamaktadır.Proje önerisinde; on farklı hedef ve dört araştırma sorusu belirtilmekle birlikte, amaç ve hedeflerle eşleştirilmeleri konusunda bazı problemler bulunmaktadır. Örneğin, proje önerisinde belirtilen 2. araştırma sorusu, hedef eşleştirme paragrafındaki araştırma soruları arasında bulunmamaktadır. Ayrıca eşleştirme paragrafında belirtilen iki araştırma sorusu da(“UAG öğrenme ortamının toplumun tarih algı ve anlayışları üzerindeki etkileri nelerdir?” ve “UAG öğrenme ortamıyla bölgenin kültürel mirası ve hafıza mekanlarına ait unsurların tanıtılmasının, toplumun tarih bilincinin geliştirilmesine etkileri nelerdir?”) sadece bu paragrafta bulunmaktadır. Tablo 1’de bu sorular bulunmamaktadır. Bir önceki panel raporunda yer alan eksikliklerin mevcut proje önerisinde giderilemediği ve pek çok hususun ayrıntılandırılmadığı dikkati çekmektedir. Örneğin, proje önerisinin genellenebilirlik durumu ve kullanılacağı belirtilen ölçme araçlarının belirsizliği mevcut öneride de devam etmektedir."	1,67
"Proje önerisinde matematiğin dünyasını, gerçek yaşam durumlarını ve teknolojik ortamı bir arada sunabilecek olan sanal gerçeklik temelli bir öğrenme ortamı geliştirilerek, bu ortamda 9.sınıf öğrencilerinin karşılaştıkları matematik problemlerinin çözümünde gerçek ortam problemleri hissi yaşamalarını sağlayarak sanal gerçeklik ortamlarının öğrencilerin matematiksel modelleme becerileri üzerindeki etkilerinin incelenmesi amaçlanmıştır. Proje önerisi ile geliştirilecek öğrenme ortamının ilgili alanyazında belirtilen gerçek hayat problemlerinin öğrenme ortamına getirilmesinde yaşanan zorluklara çözüm üretebileceği ve matematiksel modellerle deneyim elde edilmesinde yenilikçi bir yaklaşım olduğu düşünülmektedir. Aşağıda belirtilen hususlar önerinin özgün değerini zayıflatmaktadır:Sanal gerçekliğin matematik eğitiminde artarak kullanılmaya başladığı ifade edilirken, alanyazında matematik eğitiminde sanal gerçeklik teknolojisinin kullanımı ile ilgili ne gibi çalışmalar olduğu belirtilmemiştir.Gerçek hayat problemleri üzerinde matematiksel modellerin oluşturulmasında teknoloji kullanımın önemi vurgulanarak bazı program ve araçlarla (excel, grafik hesap makinesi) yapılan çalışmalara yer verilmiş, ancak ilgili alanyazında matematikte sanal gerçeklik teknolojisi kullanımına yönelik çalışmalara yer verilmemiştir. ""SAN-MOD ortamı ile matematiksel modelleme eğitimlerinin gerçek yaşamda deneyimlenmesi gerektiğinde sınıf ortamlarında yaşanabilecek olumsuz durumların önlenebilmesi sağlanabilir."" ifadesinde sınıf ortamında yaşanabilecek olumsuz durumların neler olduğu belirtilmemiştir. ""Projedeki sanal unsurların öğrencileri model oluşturmaya yaklaştırmalarında uygulanacak yöntem yönüyle araştırma özgün özellikler barındırmaktadır."" ifadesinde sanal unsurlardan ve model oluşturmaya yönelik yaklaşımlardan kastedilen şeyin ne olduğu tam olarak anlaşılamamaktadır. ""Bu projede sunulan yaklaşım ile gerçek ortam, matematiksel model ilişkisi, sanal gerçeklik teknolojisi ve bu teknoloji çerçevesinde kullanılan giyilebilir teknolojiler (gözlük, eldiven vb.) sunduğu avantajları ve sağladığı kolaylıkları birleştirerek ortaya koyması yönüyle ilgili literatüre yeni bir bakış açısı getirebilecektir."" ifadesi ile giyilebilir teknolojilerin sunduğu avantajların projede sunulan yaklaşıma dahil edileceği ve ilgili alanyazına bu bağlamda katkı sunacağı belirtilmiştir. Fakat proje önerisinde eldiven vb. aygıtların kullanımından bahsedilmemektedir.  ""Bu çerçevede bu çalışma mevcut modellerin sanal gerçeklik çerçevesinde öğrencilerin yaşadıkları süreçlerin değişebileceği düşüncesiyle gerçek ortamın hissettirilmesi temelli yeni modeller üzerinde oluşturacağı tartışmalar ve geliştirilebilecek muhtemel model ile literatüre katkı sağlayacaktır."" ifadesi ile anlatılmak istenilenin ne olduğu anlaşılamamaktadır. Öneride ""..birçok öğretim programında özel bir yer ayrılmasına rağmen öğrencilere matematiksel modelleme becerisi kazandırmanın çok kolay olmadığı ve bu durumun nedenlerinden birinin matematiksel modelleme problemlerinde öğrencilerin yoğun bilişsel faaliyetlerde bulunması” olduğu belirtilmiştir. Sanal gerçeklik ortamının bilişsel faaliyetleri ekstra yük bağlamında olumsuz yönde etkileme olasılığı da göz önünde bulundurulduğunda bu yoğun bilişsel faaliyetleri azaltıcı yönde ne derece katkıda bulunacağı açık değildir. Bu yönde bir alanyazın incelemesi sunulmamıştır. Proje önerisinin başlığı; ""Sanal Gerçeklik Temelli Matematiksel Modelleme Süreci Öğrenme Ortamı Tasarımı ve Uygulaması"" olarak verilmiş, fakat proje önerisinin amacının ise; ""matematiğin dünyasını, gerçek yaşam durumlarını ve teknolojik ortamı bir arada sunabilecek olan sanal gerçeklik temelli bir öğrenme ortamı geliştirilerek, .... sanal gerçeklik ortamlarının öğrencilerin matematiksel modelleme becerileri üzerindeki etkilerini incelemek"" olduğu görülmektedir. Araştırmanın yönteminde sadece tasarım tabanlı araştırma metodunun ayrıntıları verilmiş fakat amaçta belirtildiği üzere geliştirilecek ortamın/ortamların öğrencilerin matematiksel modelleme becerileri üzerine etkisinin hangi metot kullanılarak araştırılacağına değinilmemiştir."	3,00
Proje önerisinin depresyon tanısı almış kişilerin hatalardan sonra davranışlarını daha az düzeltmelerinin sebebinin erken farkındalık aşamasında mı, yoksa daha sonraki aşamalardaki sorunlardan mı kaynaklandığının anlaşılması açısından alanyazına özgün bir katkısının olacağı düşünülmektedir. Ancak çalışmada fark edilen ve yöntem bölümünde aktarılmış olan yöntemsel hatalar nedeniyle bu etki olumlu olarak değerlendirilememiştir. Ayrıca hata farkındalığı ile ilgili saptanan etkilerin depresyonu olan bireyler ile çalışan gruplar (örn., klinisyenler) için ne açıdan faydalı olacağı yeterince açık aktarılmamıştır. Klavye görevinin ekolojik bir görev olarak tercih edildiği belirtilmiştir. Ancak elektrofizyolojik ölçüm açısından bu görev farklı beyin bölgelerinde aktivasyona neden olabilir. Bu durumun değerlendirmeye alınıp alınmadığı açık değildir. Ayrıca, daha önce 10 parmak yazabilen ve ana dili İngilizce olan katılımcılar yerine ana dili Türkçe olan ve 10 parmak yazamayan katılımcıların dâhil edilmesinin özgün değere nasıl bir katkısının olduğu açık değildir.	2,40
"Karmaşık işitsel bir uyaran olan müziğin fizyolojik ve duygudurum üzerine olan etkileri ilginç bir araştırma konusudur. Farklı müzik türleri ile ilgili insan ve hayvan çalışmalarından elde edilen bulguların Klasik Türk Müziği için de geçerli olup olmayacağı proje önerisinin temel çıkış noktasıdır. Klasik Türk müziği diğer müzik türlerinden kendine özgü makamsal yapıları, perde frekansları, Batı müziklerinde yaygın olmayan ritmik yapıları ile farklılaşmaktadır. Önerinin özgün değer kısmında bazı müzik türlerinin bilişsel ve fizyolojik işlevlere insanlarda ve hayvan modellerinde olumlu etkisi olduğundan söz edilmektedir. Klasik Türk Müziğinin, olumlu etkisi gösterilen müzik türlerinden neden ve nasıl algısal ve nörobiyolojik yönleriyle ayrışacağı ve neden duygudurum ve öğrenme üzerine farklı etkilerinin olabileceği yeterli olarak tartışılmamıştır. Literatürde hayvan modellerinde (özelde ratlarda) genellenmiş Mozart etkisinin tekrarlanabilirliğini sorgulayan çalışmalar vardır fakat proje önerisinde bu tartışmalara hiç değinilmemiştir. Bu tartışmaların esası klasik müzik eserlerinin diğer hayvan modelleri için ekolojik geçerliğinin sorgulanmasına dayanmaktadır. Proje önerisinde adı geçen eserlerde yer alan frekanslardaki seslerin ratlar için türe özgü sinyal ve çağrı özelliklerinin ne olduğuna hiç değinilmemiştir.  Örneğin ratlara dinletilen müzik parçaları koloni içerisindeki başka sesleri maskelediği için ya da proje önerisinde hiç değinilmemiş olan başka bir mekanizma aracılığıyla sinir sistemi üzerinde çok kısıtlı bir etki gösteriyor olabilir. Bununla bağlantılı olarak; proje önerisinde ""İnsan üzerinde yapılması henüz mümkün olmayan bazı deneysel uygulamaların deney hayvanları üzerinde uygulanması ileride yapılacak olan insanlı deneyler için ışık tutacaktır"" argümanı yer almaktadır. Bu ve benzeri argümanlarla, ratlar üzerinde klasik müzik çalışmanın rasyonel temeli oluşturulmaya çalışılmıştır. Fakat sayfa 7-8'de sıralanan tüm hipotezler, insanlar üzerinde fonksiyonel görüntüleme ile rahatlıkla test edilebilir. Ayrıca, şu anda nörobilimde uygulanan temel yaklaşım, girişimsel olmayan yöntemlerle insanlar üzerinde ana beyin bölgelerinin belirlenmesi daha sonra bu bölgelerde odaklı hücresel değişimlerin test edilmesidir. Proje önerisinde, bu yaklaşımın tam tersi bir perspektif gözlemlenmektedir.Diğer önemli bir argüman, ""klasik Türk müziğinin diğer müzik türleri ile kıyasının, müziğin kültürel unsurlardan bağımsız bir şekilde canlılar üzerinde etki ettiğinin bir göstergesi olabilir"" ifadesidir. Eğer bu amaçlanıyorsa, önceki raporda da belirtildiği gibi, uyaranların (müzik türlerinin) frekans/zaman alanlarında detaylı karakterizasyonu yapılmamış, temel işitsel alanların ve işitsel kategorizasyon/tanıma için önemli duyusal alanlara dayalı özgün odaklı araştırma soruları geliştirilmemiştir."	1,60
Araştırma projesinin temel amacı, stresli deneyimler ile tetiklenen psikofizyolojik yanıt farklılıklarının zaman algısı üzerine etkisini DNA metilasyonu ve işlevsel/yapısal beyin görüntüleme ile incelemektir. Zaman algısı, dinamik bir dış dünya ve çevre ile etkileşim için önemlidir. Stresin zaman algısı üzerine etkileri ve bu etkilerin fizyolojik/işlevsel süreçlerle ilişkilerinin ortaya çıkarılması önemlidir, algısal süreçlerin diğer boyutlarına da yansımaları olacaktır. Proje önerisinde, ilgili literatür yeterli bir şekilde tartışılmıştır, özgün odaklı araştırma soruları sıralanıp test edilecek hipotezler verilmiştir. Gerçekleştirilecek çalışmanın, literatürde hangi eksiklikleri gidereceği açıklanmıştır. Planlanan hedefler ve test edilecek hipotezlerin uygun olduğu düşünülmektedir. Diğer önemli bir husus projenin getirmiş olduğu disiplinlerarası nörobilim bakış açısıdır. Birden fazla yöntemi ve tekniği, ortak bir amaç altında doğru bir şekilde birleştiren projedir. Genel olarak ve şu ana kadar yapılan araştırmalar, saniye-altı (sub-second) ve saniye üstü (supra-second) zamanlama ve zaman algısının farklı nöral mekanizmaları uyarabileceği, doğasının ve temel prensiplerinde farklılıkların olabileceği görüşünü desteklemektedir. Bu projede stres etkilerini araştırmak için neden saniye zaman ölçeğinin seçildiği açık olarak belirtilmemiştir.  Projede zaman genişlemesinin olması adaptif bir süreç olarak mı yoksa adaptif olmayan bir algısal yanılsama olarak mı ele alındığı açık değildir.	5,20
"Proje önerisi, Venedik ve İngiliz arşivlerinde bulunan Türklerle ilgili belgeler bağlamında Kral I. James döneminde yazılan Shakespeare’in ve bazı çağdaşlarının oyunlarında Türk algısının derlembilim ve mikro-tarih analiz yöntemleriyle ortaya çıkarılmasını ve incelenmesini amaçlamaktadır. Dönemin bütün oyunlarında Türklerle ilgili algıyı belirlemek için dilbilimsel verilerin toplanması belirli ölçüde özgünlük taşımaktadır. Ancak bu konuda ulusal ve uluslararası pek çok bilimsel çalışmanın bulunması projenin özgünlüğünü ciddi biçimde zayıflatmaktadır. Proje önerisindeki literatür değerlendirmesinde bu çalışmaların önemli bir kısmına (Mustafa Şahiner’in Yüce Türk’ten Zalim Türk’e Erken Modern Dönem İngilteresi’nde Türk Algısı; Nazan Aksoy’un Rönesans İngiltere’sinde Türkler gibi) hiç yer verilmemiştir. Ayrıca, literatürün problem ve yöntem bakımından değerlendirilmemiş olması projenin özgünlüğünü belirsiz hale getirmektedir. Projenin başlığında Shakespeare’in James I dönemindeki oyunları esas olarak vurgulanmaktadır. Ancak belgeler ışığında incelenecek dönemdeki Shakespeare oyunlarında Türk algısını oluşturacak yeterli veri bulunduğuna dair bir açıklama yoktur. Derlem yöntemiyle bulunacak olan verilerin mikro-tarihsel yöntemle yorumlanacağı ifade edilmektedir. Fakat bu yöntemle ilgili yeterli açıklamanın bulunmaması özgünlük bağlamında nitelikli bir yorumun ortaya çıkacağı konusunda kuşku uyandırmaktadır. Proje başlığı “William Shakespeare ve Kral James I'in Türk Algısının Derlem-Dilbilim ve Mikro-Tarihsel Açıdan İncelenmesi” şeklindedir. Ancak proje önerisinin içeriği incelendiğinde I. Elizabeth dönemi oyunlarının ve Shakespeare dışındaki birçok oyun yazarının da projeye dahil edileceği anlaşılmaktadır. Dolayısıyla başlık ve içerik uyumsuzluğu da projenin özgünlüğünü zaafa uğratmaktadır. "	2,00
Projenin amacı 2000 yılı sonrasında yayınlanmış gizem/suç türünde yazılan 6 İngiliz ve Amerikan romanında Türk kimliği algısını incelemektir. İncelemenin özellikle 2000 sonrası romanlara yönelmesi ve daha önceki dönemlerle son dönemdeki algıların karşılaştırılmasını içermesi projeyi özgün kılmaktadır. Ancak, roman sayısının 6 ile sınırlandırılması Türk algısının ortaya çıkarılabilmesi için yeterli değildir. Bu da projenin özgünlüğünü kısıtlamıştır.	4,20
1969-1984 yılları arasında 157 sayı çıkan “Edebiyat” dergisinin dijital beşeri bilimler yöntemiyle haritalandırılmasını ve disiplinlerarası bir yaklaşımla Türkiye’nin kültürel, düşünsel süreçleri içerisinde konumlandırılmasını amaçlayan proje özgündür. Edebiyat dergisi ile ilgili akademik çalışmaların bulunması konunun özgün değerini azaltmaktadır. Ancak, konunun proje önerisinde belirtilen yöntemlerle ele alınması bu olumsuzluğu gidermektedir.	4,60
"Türk edebiyatında dişil yazı bağlamında yeterince araştırma ve analiz olmadığından projenin bu alana yönelmesi özgün bir nitelik taşımaktadır. Ancak proje önerisinde özgünlük ve yöntem kısmında yapılan açıklamalardaki birçok eksiklik ve yanlış, bu özgünlüğün ortaya çıkarılamayacağını göstermektedir.Öneride ""dişil yazı"" diye anılan, 1970'lerdeki ""ecriture feminine"" tartışmasıyla ilgili olarak bu yazın üslubunun ""cinsiyetçi"" bir yaklaşım ve ""sadece yazar olarak kadına yönelik” biçimde anlaşılması eksik bir yaklaşımdır ve tartışmanın tarihselliğinin ele alınmadığını göstermektedir. Söz edilen yazı üslubunu adlandıran Helen Cixous, ""Medusa'nın Gülüşü"" adlı eserinde, bu üslubun kadına özgü olmadığını beyan etmiştir. Ancak proje önerisinde bu husus vurgulanmamıştır.""Ecriture feminine"", 70'li yılların feminist tartışmaları sırasında akademi içinden çıkan bir yazın şeklidir. Bu tarihsel boyutu yeterince ele almayan; Türkçede seçilecek ve incelenecek eserlerin tarihsel önemini vurgulamayan, sadece anlatım özelliklerine bakan bir inceleme yeterli olamayacaktır. Proje önerisinde “ecriture feminine” bağlamında seçilen kurmaca eserlerin yapısalcılık, postyapısalcılık, psikanalitik eleştiri, betimsel analiz ve içerik analizi yöntemleriyle analiz edileceği belirtilmektedir. Ancak devamında “dişil yazının analiz yönteminin geliştirileceğinden” söz edilmektedir. Bu çelişki ve uygulanacak yöntemler konusundaki karmaşa projenin özgünlüğünü son derece zayıflatmaktadır. "	1,60
"Proje önerisinde, müşteri tercih ve değerlendirmelerinde sıralı önyargı unsurunun hem çevrimiçi ortamda hem de deneysel süreçlerle (a) mevcudiyetinin, (b) nasıl ölçümlenebileceğinin ve (c) nasıl giderilebileceğinin kontrollü deneyler ile gösterilmesinin planlandığı belirtilmektedir. Sıralı önyargı olgusu ekibin daha önceki yayınlarında (Eryarsoy ve Piramuthu, 2014; Shahmanzari ve Özkan, 2014) ortaya konmuş olmakla birlikte deneysel sonuçların daha da genişletilerek çevrim dışı önyargıların mevcudiyetinin sorgulanması ve eliminasyonu için yöntemler önerilmesinin hedeflendiği belirtilmektedir. Sıralı önyargı olgusunun tüketici psikoloji literatüründe önemli bir konu olduğu aşikârdır. Literatürde son sekiz yılda sadece dört adet çalışmanın olması hem ilgi çekmekte hem de soru işaretlerinin artmasına neden olmaktadır. Başka bir deyişle teorisinin yeni oluşmaya başlayan bir konuya ait proje önerisinin literatür bölümünün detaylı olması gerekir. Ancak sunulan proje önerisinde söz konusu dört çalışma detaylı olarak tartışılmak yerine yüzeysel geçilmiştir. Çalışmaların detayları ve proje konusunun bu çalışmalardan farkları ve dayanakları yeterince tartışılmamıştır. Diğer yandan proje önerisinde ilgili literatüre kuramsal katkıda bulunmaktan ziyade e-ticaret ortamlarında sıralı önyargı süreçlerinin yönetilmesi hedeflenmektedir.  Bu anlamda çalışmanın özgün değerinin sınırlı olduğu düşünülmektedir. Projenin temel iki amacı olduğu görülmektedir. İlk amacı, sıralı önyargının mevcudiyetinin ortaya konmasıdır. Ancak sıralı önyargının mevcudiyeti çalışmada da bahsi geçtiği üzere zaten daha öncesinde bazı çalışmalar tarafından ortaya konmuştur (Aral, 2014; Muchnik vd., 2013; Sikora ve Chauhan, 2012; You ve Sikora, 2014), bu durum çalışmanın ilk amacının özgün değer açısından taşıdığı önemi azaltmaktadır. Çalışmanın ikinci amacı ise, sıralı önyargının etkisinin önlenebilmesi için öneriler geliştirilmesi olarak belirtilmiştir. Bu noktada çalışmanın literatür için özgün değer yaratabilecek bir katkı sunma potansiyelinin nispeten daha fazla olduğu görülmektedir. Ancak çalışmanın asıl özgün değer yaratabileceği noktada derinlemesine bir arka plan sunmadığı söylenebilir. Bu noktada literatüre dayandırılarak benzer olguların ortaya çıkışına ve/veya etkisinin önlenmesine odaklanan çalışmalara yer verilmesi önem arz etmektedir. İlgili arka plan üzerinden sıralı önyargının önlenmesine odaklanılmış yeni bir araştırma tasarımının ortaya konması anlamlı olacaktır.Aral, S., 2014. The problem with online ratings. MIT Sloan Manag. Rev. 55, 47Muchnik, L., Aral, S., Taylor, S.J., 2013. Social influence bias: A randomized experiment. Science 341, 647?651.Sikora, R.T., Chauhan, K., 2012. Estimating sequential bias in online reviews: A Kalman filtering approach. Knowl.-Based Syst. 27, 314?321You, L., Sikora, R., 2014. Performance of online reputation mechanisms under the influence of different types of biases. Inf. Syst. E-Bus. Manag. 12, 417?442. https://doi.org/10.1007/s10257-013-0229-9"	2,40
"Projeye özgünlük katma potansiyeli olan en önemli husus, Yakındoğu Muavenet Heyeti’nin (NER) Rockefeller Vakfı’ndaki arşivinin tehcir konusunda taranacak olmasıdır. Ancak, konuyla ilgili diğer kaynakları kullanan literatürün varlığı projenin özgünlüğünü sınırlandırmaktadır. Diğer taraftan aşağıdaki hususların da projenin özgünlüğünü kısıtladığı değerlendirilmektedir:Proje önerisinde literatür değerlendirmesinde konu ile ilgili yerli ve yabancı kaynaklara yer verilmemiştir. Örneğin, yerli kaynaklarda daha önce bu konu iki farklı yazar ((Fatih Gencer, Amerikan Yakındoğu Yardım Komitesi, Alternatif Düşünce Yayınları, 2006; Cemal Sezer, Ermenilerin sevk ve iskânı hakkında yapılan uygulama ve yardımlar (1915-1917), Selçuk Üniversitesi, 2011) tarafından ele alınmıştır. Çevrimiçi veri tabanlarında tarama yapıldığında konu ile ilgili çok sayıda yabancı dilde çalışmanın olduğu tespit edilmektedir.Araştırma sorularının bir kısmının sağlıklı bir şekilde inşa edilmediği tespit edilmektedir. Analitik sorular yerine betimleyici soruların tercih edilmesi önemli bir eksiklik olarak tespit edilmiştir.Konu ile ilgili yerli arşivleri kullanan kapsamlı çalışmalar mevcuttur. Bu arşivlere tekrar girilmesinin nedeni gerekçelendirilmemiştir. Yeni arşiv araştırmasının projeye mevcut literatürün sağladığından başka ne tür bir katkı üreteceği açıklanmamıştır.Öneride kullanılan bazı kavramlar konusunda muğlaklıklar bulunmaktadır. Örneğin, “büyük bir maddi kaynak”, “yeterli maddi kaynak” ibarelerinde yer alan “büyük” ve “yeterli” kavramlarının nicel ölçüt bakımından neye karşılık geldiği ifade edilmemiştir. Araştırma sorularının bir kısmı nesnel ve ölçülebilir olarak formüle edilmemiştir. Önerideki bazı ifadelerin ön kabullere dayandığı tespit edilmektedir. Bu durum, önerinin bilimsel niteliğine gölge düşürmektedir."	2,20
Projenin en önemli katkısı, Osmanlı’da tarımın geçirdiği dönüşümü iki yüzyıl, geniş bir coğrafya ve farklı kaynaklara dayanarak ele alarak uzun dönem ve karşılaştırmalı bir perspektife oturtmasıdır. Osmanlı iktisat tarihinin merkezindeki bir konuyu, uzun dönem ve karşılaştırmalı şekilde incelemek, literatüre önemli bir katkı sağlayacak, belli dönem veya bölgelere yoğunlaşan çalışmaların cevaplayamayacağı soruları cevaplamaya imkan sağlayacaktır. Bu yanıyla proje özgündür. Ancak, projenin hedeflediği dönem aralığı ve konu yelpazesinin genişliği araştırmanın yapılabilirliğine dair kısmi kuşkular uyandırdığından özgünlüğünü nispeten sınırlandırmaktadır. Ayrıca, proje önerisinde mevcut literatürdeki çiftlik sahiplerinin var olan üretim yapılarını dönüştürmeyip var olan artığa el koyduğu şeklindeki yaklaşıma değinilmemiştir. Proje önerisinde kopuş, süreklilik ve dönüşüm kavramlarının yeterince açıklanmaması ve somutlaştırılmaması bir eksiklik olarak değerlendirilmiştir. Revize edilen proje önerisinde bir önceki bilimsel değerlendirme raporunda yer alan eleştirilerin dikkate alınması olumlu değerlendirilmiştir.	4,40
"Proje önerisinin tarımın ticarileşmesi tartışmalarına önemli katkı sağlama potansiyeli olduğu için özgün değeri yeterli bulunmuştur. Projede kullanılacak ana malzemelerden biri, Biga yöresine ait temettuat defterleridir. Ancak bölgeye ait temettuat defterlerinin daha önce incelendiği hususuna, bunlar hakkında iki adet tez yapıldığına hiç temas edilmemesi özgünlüğü sınırlandırmaktadır. Mekansal olarak dar bir alana odaklanan proje önerisinde konuyla doğrudan ilgili kaynakların ele alınmamış olması eksiklik olarak değerlendirilmiştir. Proje önerisindeki ""çiftliklerin on dokuzuncu yüzyılda tarımsal etkileri ve tarımın ticarileşmesi üzerinde henüz bir çalışma gerçekleştirilmemiştir"" ifadesi de tarımın ticarileşmesi hakkındaki literatürün yeterince gözden geçirilmediğini kanaati oluşturmaktadır. "	4,60
"Projenin özgünlük açısından önemli potansiyelleri bulunmaktadır. Çalışmadan elde edilecek sonuçlar hem teorik (karşılaştırmalı diaspora çalışmaları bağlamında) hem de pratik olarak (Türkiye'nin Ermenistan politikaları ve 1915 olayları kapsamında), mevcut durumunu geliştirebilme potansiyeli taşımaktadır. Ermeni diasporasıyla ilgili yeni bir çalışma alanı yaratılma amacı, literatürdeki boşlukları doldurması açısından da kayda değer görülmüştür. Araştırmada kullanılacak yöntem, literatüre özgün katkı sunma konusunda zafiyetler içerse de tartışılacak hipotezler, verilen geniş literatür taraması çerçevesinde belirlenmiş ve çalışmanın özgün hedefleri net biçimde ortaya konmuştur.Seçilen sahalar (Ortadoğu’da Lübnan, İran ve İsrail; Latin Amerika’da da Arjantin, Brezilya ve Uruguay) araştırmanın kapsamını gereğinden fazla genişletmiş, çalışmanın odağı dağılmış görünmektedir. Buna bağlı olarak seçilen ülkelerin karşılaştırmalı siyaset analizlerinde yaygın olarak kullanılan vaka seçim yöntemi (case selection method) yeterince açıklanmamıştır. Bir diğer ifadeyle seçilmiş olan ülkelerin birbirleriyle karşılaştırmaya zemin teşkil edecek ne gibi benzerlik ve farklılıklarının olduğu ortaya konmamıştır. Bu durumlar araştırmanın özgün değerini olumsuz yönde etkilemiştir."	4,40
